<doc id="512124" url="https://nl.wikipedia.org/wiki?curid=512124" title="TNF-alfa-remmers">
TNF-alfa-remmers

TNF-α-remmers staat voor een groep geneesmiddelen die de werking van TNF-α (tumornecrosefactor) remmen of zelfs blokkeren. Deze geneesmiddelen werden bij de introductie eind jaren 90 vooral gebruikt bij de behandeling van enkele soorten reuma, tegenwoordig is het indicatiegebied uitgebreid naar onder meer de ziekte van Crohn, psoriasis en colitis ulcerosa.
TNF-alfa is een cytokine die het optreden van een ontstekingsreactie bevordert. Door blokkeren van het effect van TNF-α wordt de afweer verlaagd. Een van de bijwerkingen is dan ook het versneld optreden van opportunistische infecties die ook nog eens ernstiger kunnen verlopen. De presentatie van infectieziekten tijdens gebruik van TNF-α blokkers kan ook veranderen wat de diagnose vervolgens bemoeilijkt. Voor de start van deze groep medicijnen moet onder meer worden gescreend op tuberculose. Patiënten gebruiken vaak voordat ze gaan starten met TNF-alfa-remmers nog andere immuunsupressiva waardoor de testen op tuberculose verminderd betrouwbaar zijn. Een profylactische behandeling vanwege een tuberculosebesmetting duurt langer dan normaal, bijvoorbeeld 9 maanden in plaats van 6 maanden. Na ca. 1-2 maanden gebruik van de medicatie mag in bepaalde gevallen gelijktijdig een TNF-alfa-remmer worden gestart als er medisch gezien geen mogelijkheid is om te wachten tot de preventieve tuberculosebehandeling voltooid is. 

Enkele bekende TNF-α remmers zijn infliximab, adalimumab en etanercept. Infliximab is een monoklonaal antilichaam gericht tegen TNF-α, een deel van het antilichaam is afkomstig van muizen. Adalimumab wordt met recombinant DNA technieken geproduceerd in hamsters en komt overeen met volledig menselijke antilichamen, gericht tegen onder meer TNF-α. Deze geneesmiddelen moeten worden toegediend als injectie of per infuus.

De TNF-alfaremmers dienen in de koelkast bewaard te worden en ook bij voorkeur koel en voorzichtig vervoerd te worden. Een te hoge of lage temperatuur, temperatuurswisselingen en schudden maken het product onwerkzaam. 

De groep van TNF-α remmers werd in 2012 overgeheveld van de extramurale aanspraak naar het ziekenhuisbudget. De kosten van deze middelen waren in 2007 177,4 miljoen euro. Dit bedrag was in 2011 al opgelopen tot 363,2 miljoen. De minister besloot het ziekenhuisbudget in 2012 met 450 miljoen euro te verhogen. Dit gelet op een jaarlijkse autonome uitgavengroei van 15% en een halvering van de kosten in het vierde kwartaal van 2011, wegens de aanstaande overheveling. 


</doc>
<doc id="512322" url="https://nl.wikipedia.org/wiki?curid=512322" title="Bekkeninstabiliteit">
Bekkeninstabiliteit

Bekkeninstabiliteit, ook wel "symfysiolyse" genoemd, is een aandoening, of althans een klachtenpatroon, bij vrouwen, die tijdens de zwangerschap en vooral ook in de periode na de bevalling op kan treden.

Volgens de oorspronkelijke theorie zouden tijdens de zwangerschap de banden en het kraakbeen in het bekken weker worden om ruimte te kunnen maken voor de baby tijdens de bevalling. De eerste dagen na de bevalling zou het bekken dan instabiel zijn, waardoor de bevallen vrouw bepaalde bewegingen zoals lopen beter niet zou kunnen maken.

Tijdens de jaren tachtig en negentig van de 20e eeuw werd de diagnose, die voorheen eigenlijk nooit werd gesteld, veel vaker gesteld bij vrouwen, die langdurig (maanden tot jaren) klachten hadden na een bevalling. De aandoening is omstreden omdat er ondanks vrij veel medisch onderzoek geen medische oorzaak zou zijn gevonden.
De ontkenning van de legitimiteit van de diagnose door de medische wereld heeft geleid tot heftige discussies met (groepen van) patiënten die wel klachten hadden. In het eerste decennium van de 21e eeuw wordt de diagnose opvallend minder vaak gesteld. Daarvoor in de plaats wordt nu de term Bekkenpijn Syndroom gebruikt.


</doc>
<doc id="512427" url="https://nl.wikipedia.org/wiki?curid=512427" title="Neuritis optica">
Neuritis optica

Neuritis optica is een ontsteking van de nervus opticus. In gevallen waarin het intraoculaire (in het oog gelegen) gedeelte van de nervus opticus niet betrokken is, spreekt men van neuritis retrobulbaris ("retro" = achter, "bulbus" = (oog)bol). Bij dit type is er geen sprake van papiloedeem, bij neuritis optica "sensu stricto" wél. De aandoening wordt ook wel neuritis axialis genoemd, omdat met name de middelste ("axiale") zenuwvezels van de oogzenuw zijn aangedaan. Deze zenuwvezels vormen de verbinding van de gele vlek met de hersenen, waardoor patiënten met een neuritis optica een sterke visusdaling krijgen in het midden van het gezichtsveld, waarbij de gezichtsscherpte erg laag kan zijn. Naast de visusdaling hebben patiënten ook problemen met het kleuren zien.

Het stellen van de diagnose is veelal moeilijk. Een oogarts zal in het beginstadium geen afwijkingen kunnen vinden aan het oog, ook niet bij het oogspiegelonderzoek. Na enige weken kan bij inspectie van de oogfundus een karakteristieke verbleking van de blinde vlek, de uittreedplaats van de nervus opticus uit het oog, worden gezien, en dan met name van de helft die niet aan de neuszijde zit. Dit wijst op atrofiëring van de aldaar aanwezige zenuwvezels.

Een belangrijke oorzaak van neuritis optica is multiple sclerose. Bij 30% van de gevallen waarvan sprake is van MS, is neuritis optica het eerste symptoom van de aandoening. De aandoening treedt dan meestal eenzijdig op en gaat vaak vanzelf over, alhoewel een hoge dosis intraveneuze corticosteroïden het genezingsproces bespoedigt. Een tweede belangrijke oorzaak van neuritis optica is alcoholmisbruik. Als gevolg hiervan treden namelijk diverse vitaminedeficiënties op, waarvan een vitamine B1-deficiëntie verantwoordelijk wordt gehouden voor neuritis optica, welke in dit geval tweezijdig optreedt. Ten slotte kunnen ook veel virale en immunologische ontstekingen leiden tot een neuritis optica.


</doc>
<doc id="512964" url="https://nl.wikipedia.org/wiki?curid=512964" title="Niels Ryberg Finsen">
Niels Ryberg Finsen

Niels Ryberg Finsen (Tórshavn (Faeröer), 15 december 1860 – Kopenhagen, 24 september 1904) was een Deens arts die bekend werd door zijn ontdekking van een behandeling van een aantal ziekten zoals tuberculose met licht van gedefinieerde golflengte waarvoor hij in 1903 de Nobelprijs voor de Geneeskunde kreeg.

Finsen werd geboren op de Deens eilandengroep Faeröer als zoon van Hannes Steingrim Finsen en Johanne Fröman. Hij studeerde geneeskunde aan de universiteit van Kopenhagen, waar hij in 1890 promoveerde. Later werd hij in Kopenhagen hoogleraar in de dermatologie.

In 1893 toonde Finsen aan dat rood licht de genezing van huidletsels bij pokkenpatiënten bevordert en vond dat bij lupus vulgaris (vorm van huidtuberculose) ultraviolette stralen heilzaam werken. Dit was het begin van de lichttherapie: in 1895 werd te Kopenhagen op zijn initiatief het Finsen Medisch Lichtinstituut opgericht. Hij overleed jong, op zijn drieënveertigste jaar, aan de gevolgen van een pericarditis constrictiva.



</doc>
<doc id="512979" url="https://nl.wikipedia.org/wiki?curid=512979" title="Ronald Ross">
Ronald Ross

Ronald Ross (Almora, India, 13 mei 1857 – Putney Heath (Wandsworth, Groot-Londen), 16 september 1932) was een Schots arts en protozoöloog die bekend werd door zijn studie van de levenscyclus van de malariaparasiet. Hierdoor was hij in staat de malariabesmettingsbron bij de mens aan te duiden, waarvoor hem in 1902 de Nobelprijs voor de Geneeskunde werd toegekend.

Ross werd geboren in 1857 in het voormalig Brits-India als oudste zoon van Sir Campbell Claye Grant Ross, een Britse generaal, en Matilde Charlotte Elderton. Toen hij acht was werd hij door zijn ouders naar Engeland gestuurd voor zijn verdere opleiding. Een groot deel van kinderjaren bracht hij door bij zijn oom en tante op het Isle of Wight. Hij studeerde van 1874 tot 1879 geneeskunde aan het St. Bartholomew's Hospital van de Universiteit van Londen. Twee jaar later, in 1881, werd hij geplaatst bij de Britse Militair Geneeskundige Dienst en keerde hij terug naar India om er als legerarts te werken.

Vanaf 1892 raakte hij geïnteresseerd in malaria, aangespoord door de Engelse tropenarts Sir Patrick Manson (1844-1922) waarbij hij voortbouwde op de eerdere theorieën van Alphonse Laveran, een Franse legerarts. Die had in 1880 ontdekt dat de ziekte door een parasiet ("Plasmodium malariae") in de bloedbaan werd veroorzaakt.

Ross vermoedde dat steekmuggen de ziekte overbrachten en op 20 augustus 1897 vond hij in Secunderabad de malariaparasiet in de maagwand van de experimenteel geïnfecteerde vrouwtjessteekmug van het geslacht "Anopheles". Het jaar erop, in 1898, constateerde hij de infectie van de muggenspeekselklieren en aldus ontdekte hij de levenscyclus van de malariaparasiet (Plasmodium-soorten) in tussengastheer (Anopheles-soorten) en gastheer. Ook toonde hij aan dat steekmuggen die zich voeden op geïnfecteerde vogels verantwoordelijk zijn voor het overbrengen van vogelmalaria. Tevens vond hij toen de – nog steeds gebruikte – methode om met de 'dikke druppel' van bloed malariaparasieten op te sporen.

Na zijn pensionering bij het leger (1899) ging hij terug naar Groot-Brittannië om docent en later hoogleraar tropische hygiëne te worden aan de "Liverpool School of Tropical Medicine". Onmiddellijk werd hij naar West-Afrika gezonden waar hij zijn onderzoekingen voortzette en waar hij de muskietenspecies vond die de dodelijk Afrikaanse koorts overbrachten. Bij de sanering van Ismaïlia, een stad op de landengte van Suez in Egypte, bewees Ross dat men malaria kon bestrijden door muggenverdeling. In 1902 ontving hij voor zijn werk de Nobelprijs voor de Geneeskunde voor zijn ontdekking van de ontwikkelingskringloop van de malariaparasiet. In 1909 werd hij onderscheiden met de Royal Medal.

Sinds 1923 fungeerde hij als directeur van het "Royal Institute and Hospital for Tropical Diseases" te Londen. In 1911 werd hij geadeld en van dan af mocht hij zich "sir" laten noemen. Na de oprichting van het "Ross Institute for Tropical Hygiene" te Londen (1926) werd Ross de eerste directeur ervan. Ross was niet alleen een getalenteerd geneesheer, maar ook een begenadigd wiskundige, auteur, musicus en componist.

Ross was gehuwd met Rosa Bessie Bloxam, samen hadden ze twee zonen (Ronald en Charles) en twee dochters (Dorothy en Sylvia).


</doc>
<doc id="513004" url="https://nl.wikipedia.org/wiki?curid=513004" title="Clostridium ramosum">
Clostridium ramosum

Clostridium ramosum is een bacterie. Het is een gram-positieve sporenvormende staaf en één van de meest gekweekte "Clostridium"-soorten. Deze soort wordt uit materiaal gekweekt dat afkomstig is uit alle delen van het lichaam en wordt bijna even vaak geïsoleerd als "Clostridium perfringens".

"Clostridium ramosum" behoort tot de anaerobe soorten die het meeste meest resistent zijn voor antimicrobiële middelen. Om meer resistente stammen te remmen is bijvoorbeeld al een zeer grote hoeveelheid penicilline nodig. Veel stammen zijn resistent voor tetracycline en erythromycine.

Omdat deze bacterie vaak als gram-negatieve staven te zien zijn en zelden sporen vormen, kan deze gemakkelijk als "Clostridium"-soort gemist worden en een Gram-negatieve staaf worden genoemd.

"Clostridium ramosum" is vaak te zien als een slanke, lange, Gram-negatieve staaf en vormt zelden sporen. Wanneer deze er wel zijn liggen ze terminaal. Ze is onbeweeglijk. Verder groeit ze strikt anaeroob en goed op een bloedagar.


</doc>
<doc id="513029" url="https://nl.wikipedia.org/wiki?curid=513029" title="Barend Cohen">
Barend Cohen

Barend Abraham Jacob Cohen (Soerabaja, 9 januari 1942 - Woerden, 21 juni 2005) was een Joods-Nederlands forensisch geneeskundige en de grondlegger van de forensische geneeskunde in Nederland. Ook was hij actief op het gebied van de mensenrechten. 

In zijn eerste jaren verbleef hij in een jappenkamp. Dit zou - zo deelde zijn vrouw Nelleke mee - de basis hebben gevormd van zijn latere grote gedrevenheid op het gebied van de mensenrechten.

In de jaren tachtig verbaasde hij zich over het gebrek aan kennis en ervaring van lijkschouwers. Hierdoor werden niet-natuurlijke doodsoorzaken over het hoofd gezien. Hij volgde de opleiding "forensic medicine" in Engeland. Later zette hij een nascholingstraject forensische geneeskunst voor medici op in Nederland bij de SSG (Stichting Sociale Gezondheidszorg), de latere NSPOH. 

Barend Cohen was één van de oprichters van het FMG, het Forensisch Medisch Genootschap: de beroepsvereniging van forensisch artsen.

Op het vlak van mensenrechten heeft hij veel veldwerk in het buitenland verricht onder andere voor de Verenigde Naties en Johannes Wier Stichting (stichting tot bevordering van de mensenrechten in de gezondheidszorg). In 1999 kreeg hij onder andere daarvoor de zilveren erelegpenning van de KNMG.

Ook nam hij het initiatief tot het oprichten van de Rob Monterie Stichting: een stichting die het Forensisch geneeskundig handelen bevordert.

Hij is bijzonder hoogleraar klinisch forensische geneeskunde geweest in Roemenië en Indonesië en was gastdocent aan de Universiteit in Groningen.



</doc>
<doc id="513188" url="https://nl.wikipedia.org/wiki?curid=513188" title="Slaapbank">
Slaapbank

Een slaapbank of bedbank is een bank die uitgetrokken kan worden zodat deze ook geschikt is om languit op te liggen. In die toestand is hij dus als bed te gebruiken.

Vooral in vakantiehuizen komt deze vorm van slaapmogelijkheid voor, omdat er beperkte ruimte is om te vertoeven. Overdag is de slaapbank dan ingeschoven om meer ruimte te maken, en 's nachts wordt hij uitgeschoven om als slaapplaats te dienen.


</doc>
<doc id="513194" url="https://nl.wikipedia.org/wiki?curid=513194" title="Malletvinger">
Malletvinger

Een malletvinger is een aandoening van een van de vingers waarbij de vingertop in een buigstand blijft staan, veroorzaakt door een afgescheurde of afgesneden strekpees. "Mallet-" is in het Engels een bepaald type hamer. Een malletvinger is een vorm van een avulsiefractuur.

Een malletvinger ontstaat doorgaans door een grote kracht op de top van de vinger, bijvoorbeeld bij een val, of bij het vangen van een bal. Het is een typische sportblessure, maar kan ook ontstaan in het huishouden (stoten van de vinger bij bedden opmaken). Ook kan een malletvinger ontstaan door het doorsnijden van de pees.

Een malletvinger wordt behandeld door de vinger in gestrekte stand te spalken. Na 6 tot 8 weken groeit de pees vanzelf weer vast. De vinger mag in die tijd echter volstrekt niet gebogen worden, anders kan alle moeite voor niets zijn geweest. Behandeling met een spalkje kan ook aanzienlijke tijd na het letsel (3-6 maanden) nog geprobeerd worden met goede kans op succes. Operatieve behandeling wordt in ongecompliceerde gevallen afgeraden vanwege een aanzienlijk complicatierisico.


</doc>
<doc id="513546" url="https://nl.wikipedia.org/wiki?curid=513546" title="Clostridium septicum">
Clostridium septicum

Clostridium septicum is een bacterie. Het is een gram-positieve, sporenvormende staaf.

"Clostridium septicum" wordt in de grond en in het darmkanaal van mens en dier, vooral bij herkauwers, gevonden. Ze wordt in toenemende mate bij de mens uit het bloed geïsoleerd, vooral bij patiënten met een verlaagde weerstand. Ook gevallen van gasgangreen zijn beschreven. De bacterie groeit strikt anaeroob.

In een Gram-preparaat ziet men slanke staven, verschillend van lengte. Sporen zijn ovaal en liggen subterminaal. De bacterie is beweeglijk.
Op een bloedagar vertonen de bacteriën hemolyse (β-hemolyse). De kolonies zijn klein met een onregelmatige rand (Medusahoofd) maar zeer vaak groeit de bacterie als een transparante, nauwelijks zichtbare laag over de hele voedingsbodem


</doc>
<doc id="513921" url="https://nl.wikipedia.org/wiki?curid=513921" title="FPC Dr. S. van Mesdag">
FPC Dr. S. van Mesdag

Het FPC Dr. S. van Mesdag (tot 2006 Dr. S. van Mesdagkliniek genaamd) is een forensisch psychiatrisch centrum in de Nederlandse stad Groningen. De kliniek biedt plaats aan circa 260 tbs-patiënten. De instelling is sinds 1951 gehuisvest in het complex van de voormalige "Cellulaire Strafgevangenis". Deze gevangenis werd tussen 1882 en 1883 gebouwd in eclectische stijl naar ontwerp van Johan Metzelaar. De oude gebouwen vormen een rijksmonument. In 1962 werd een grootschalige verbouwing voltooid. Sindsdien wordt het gebouw enkel als tbs-kliniek gebruikt.

De Mesdag behandelt mensen die een delict hebben gepleegd en daarvoor meestal een straf hebben uitgezeten in de gevangenis. Daarnaast vervult de Mesdagkliniek een landelijke functie voor de opvang van extreem vlucht- en beheersgevaarlijke tbs-gestelden. Veiligheid en behandeling gaan hand in hand binnen de tbs. Aan de ene kant moet de samenleving worden beschermd tegen personen die de rechtsorde of de veiligheid bedreigen. Aan de andere kant wil men de patiënten behandelen in een veilige en goede omgeving, zodat ze relatief veilig terug kunnen keren in de maatschappij. 

Tijdens de behandeling, die meestal jaren duurt, leert de patiënt door welke gedachten en/of gedrag hij in de problemen komt. Of waarom zijn omgeving problemen met hem heeft. Stapsgewijs leert hij deze gedachten en/of gedrag in positieve zin te veranderen. 

FPC. Dr. S. van Mesdag is de zwaarst beveiligde TBS-kliniek in Nederland. Daardoor zijn de patiënten nauwelijks tot niet gevaarlijk voor de samenleving. Alleen wanneer de kans op het plegen van een delict tijdens een verlof erg klein is geworden, kan een patiënt naar buiten. Eerst met en later zonder begeleiding. Ook binnen de muren streeft de Mesdag naar een veilige woon- en werkomgeving voor patiënten, medewerkers en bezoekers.

Daarnaast vindt er in de Van Mesdag wetenschappelijk onderzoek plaats. Daarin werkt de Van Mesdag samen met andere onderzoeks- en opleidingsinstituten, zoals de Rijksuniversiteit Groningen.

FPC Dr. S. van Mesdag is een particuliere stichting en één van de dertien forensisch psychiatrische centra (FPC's) waar mensen met een tbs-maatregel behandeld worden. De Directie Forensische Zorg van het ministerie van Veiligheid en Justitie stelt de beleidskaders op waarbinnen de FPC's de tbs-maatregel uitvoeren. Ieder jaar maakt de Mesdag afspraken met de Directie Forensische Zorg over de te behalen resultaten. Het management van de Mesdag maakt, binnen de kaders van de Directie Forensische Zorg, beleid voor de wijze waarop de Mesdag haar patiënten behandelt. 

De Mesdag werkt samen met Lentis in Forint, het samenwerkingsverband voor de Forensische en Intensieve GGZ in het Noorden. De raad van bestuur van Lentis is eveneens de raad van bestuur van FPC Dr. S. van Mesdag, en de directie van de Mesdag stuurt ook de Lentis-onderdelen IZZ en AFPN aan. Daardoor kan het beleid voor de verschillende onderdelen goed op elkaar worden afgestemd. Door de behandeling steeds meer op elkaar aan te laten sluiten, is het steeds beter mogelijk om patiënten vanuit de Mesdag door te laten stromen naar een vervolgvoorziening binnen de keten.

Vanaf de invoering van het Wetboek van Strafrecht in 1886 werden misdadigers die volgens een psychiater ontoerekeningsvatbaar waren, niet meer naar de gevangenis gestuurd. In plaats daarvan werden ze gedwongen opgenomen (lees: opgesloten) in een psychiatrische inrichting. Opsluiten in een inrichting kon alleen bij echte gestoorden, met misdadigers die verminderd toerekeningsvatbaar waren kon de rechter niet zo veel. Daarom werd in 1928 een nieuwe maatregel ingevoerd: tbr, oftewel: terbeschikkingstelling van de regering. Met de tbr-regeling kon de rechter een gecombineerd vonnis uitspreken: de verdachte kreeg een gevangenisstraf voor het deel waaraan hij schuldig was en voor het niet als schuldig aan te merken deel kreeg hij tbr. Tbr is in 1988 vervangen door tbs, wat staat voor terbeschikkingstelling. Naast de naam zijn er ook andere verschillen, zo kon tbr voor elk misdrijf worden opgelegd en tbs alleen voor zware misdrijven.

Vanaf de Tweede Wereldoorlog groeide het aantal tbr-gestelden snel, er moesten meer tbr-plekken komen. In 1952 werd een deel van de strafgevangenis in Groningen (daterend uit 1884) omgevormd tot 'noodasiel voor psychopaten'. De gevangenis wordt vanaf dat moment bevolkt door 'gewone' gevangenen en tbr-gestelden. In de jaren 60 kwam de overgang van gevangenis naar tbr-inrichting op gang: een psychiater werd geneesheer-directeur en daarmee veranderde ook het regime. Er werden gedragsdeskundigen in dienst genomen om de tbr-gestelden te behandelen en een groot deel van de bewaarders werd omgeschoold tot groepsleider of sociotherapeutisch medewerker. Vanaf 1 januari 1962 verbleven er in de strafgevangenis van Groningen alleen nog maar tbr-gestelden, de andere gevangenen worden overgebracht naar Veenhuizen.

Het nieuwe regime rechtvaardigt een nieuwe naam waarin het behandelaspect meer naar voren komt. Het rijksasiel wordt ‘Dr. S. van Mesdaginrichting’ genoemd naar Synco van Mesdag. 

Het oude gevangenisgebouw is niet geschikt voor de behandeling van patiënten. Vandaar dat in 1969 wordt begonnen met de eerste fase van de nieuwbouw van de Dr. S van Mesdagkliniek. Er komen nieuwe arbeidstherapiezalen, gebouwen voor directie en administratie, een sportzaal, een recreatiezaal, ruimtes voor creatieve therapie en onderwijs en een bibliotheek. In 1976 wordt de hoofdpoort van het oude gebouw aan de Hereweg gesloten en krijgt het gebouw een nieuwe ingang aan de Engelse Kamp 5. 

In de jaren 80 wordt duidelijk dat het meer dan honderd jaar oude gevangenisgebouw niet meer voldoet aan de eisen van een kliniek. Aanvankelijk wil men het oorspronkelijke gevangenisgebouw afbreken, omdat het al jaren is afgekeurd. Vanwege de monumentale status kiest men uiteindelijk voor handhaving van het pand. Het gebouw wordt grondig onder handen genomen en aangepast aan de eisen van de moderne tijd. 
Vanwege een landelijk tekort aan tbs-plaatsen wordt in de jaren 90 besloten het aantal plaatsen in de Mesdagkliniek uit te breiden van 94 naar 157. Op het achterterrein van de kliniek worden nieuwe woonafdelingen en een aantal activiteiten- en therapieruimten gebouwd. 

Door alle ruimtes in de kliniek goed te benutten, interne verbouwingen en het uitplaatsen van patiënten in de laatste fase van hun behandeling naar andere instellingen, is FPC Dr. S. van Mesdag, zoals de naam sinds 2006 luidt, eind 2010 verantwoordelijk voor circa 230 patiënten.

In oktober 2011 is de capaciteit van de Mesdag opnieuw uitgebreid. Door nieuwbouw komt het totaal aantal plaatsen op circa 260. De hoofdingang verhuist van de Engelse Kamp naar de Helperlinie.



</doc>
<doc id="513929" url="https://nl.wikipedia.org/wiki?curid=513929" title="Synco van Mesdag">
Synco van Mesdag

Dr. Synco van Mesdag (1869 - 1941) was een Nederlandse arts en is naamgever van de Van Mesdagkliniek in Groningen. 

Van Mesdag was huisarts in Groningen, naast zijn praktijk was hij van 1900 tot 1903 als geneesheer verbonden aan de Rijkswerkinrichtingen in Veenhuizen. Van 1903 tot 1905 was hij als tweede geneesheer in dienst van het krankzinnigengesticht in Franeker.

Vanaf 1905 werkte hij als geneesheer bij de strafgevangenis in Groningen - deze gevangenis zal later de Mesdagkliniek worden. In Groningen raakt Van Mesdag geïnteresseerd in gedetineerden met psychiatrische stoornissen. Hij trok zich het lot van deze groep gedetineerden aan. Hij vond dat de bejegening anders moest, gewoon opsluiten had bij deze gevangenen weinig zin, ze hadden 'recht' op een behandeling. Om te bereiken dat medewerkers op een andere manier met deze gedetineerden om zouden gaan, belegde hij in zijn huis avonden voor het personeel waar hij hen bijpraatte over geestelijke stoornissen. Hij gaf het personeel uitleg over de psychiatrische problematiek van de gedetineerden en onderwees hen in andere manieren van bejegening. Van Mesdag was daarmee mogelijk de eerste arts die behandeling van psychiatrische gestoorde delinquenten koppelde aan de bevordering van deskundigheid van medewerkers.

In 1932 ontving hij een eredoctoraat van de Universiteit van Amsterdam. Van 1835 tot en met 1941 was hij privaatdocent verbonden aan de Rijksuniversiteit Groningen met als leeropdracht "crimineele biologie en psychologie".



</doc>
<doc id="514002" url="https://nl.wikipedia.org/wiki?curid=514002" title="Fusidinezuur">
Fusidinezuur

Fusidinezuur is een bacteriostatisch antibioticum dat vooral werkzaam is bij infecties van oog en huid, bijvoorbeeld krentenbaard. De werking berust op het verstoren van de bacteriële eiwitsynthese, maar dat werkt alleen bij stammen van "Neisseria" en grampositieve bacteriën zoals "Staphylococcus aureus", "Streptococcus" en "Corynebacterium minutissimum". Het werd in 1962 voor het eerst geïsoleerd uit de schimmel "Fusidium coccineum", en later uit "Mucor ramannianus" en "Isaria kogana".

Het wordt verstrekt als zalf, crème of oogdruppels.




</doc>
<doc id="514180" url="https://nl.wikipedia.org/wiki?curid=514180" title="Verstijving">
Verstijving

Verstijving (verstarring, bevriezing, gespannen onbeweeglijkheid) is een van de drie mogelijke reacties op angst, de andere zijn vluchten en vechten.

Het nut van het zich doodstil houden bij bedreiging door een roofdier kan zijn:

Zich stilhouden kan ook een effectief middel zijn om zelf minder angst op te roepen, wat de kans op een gevaarlijk gevecht verkleint.

Haaien die ondersteboven worden gedraaid komen in een toestand van onbeweeglijkheid die ongeveer 15 minuten aanhoudt. Uit deze toestand kunnen haaien gemakkelijk worden gewekt door een geurstof (A-2) in het water te brengen die haaien gebruiken om elkaar te waarschuwen voor gevaar.
Deze toestand wordt ook tonische immobiliteit genoemd.



</doc>
<doc id="514264" url="https://nl.wikipedia.org/wiki?curid=514264" title="Anti-emeticum">
Anti-emeticum

Een anti-emeticum is een geneesmiddel dat voorgeschreven kan worden tegen braken en/of misselijkheid. 

Deze middelen kunnen aangewezen zijn bij aandoeningen van het maag-darmstelsel, bij reisziekte, ter preventie van bijwerkingen van bepaalde narcosemiddelen of pijnstillers en bij misselijkheid als bijwerking van chemotherapie bij kanker. Bij zwangerschapsmisselijkheid is men erg voorzichtig met anti-emetica, omdat er vaak te weinig bekend is over de veiligheid voor de foetus (een vreselijk voorbeeld was destijds Softenon).



</doc>
<doc id="514286" url="https://nl.wikipedia.org/wiki?curid=514286" title="Huisartsgeneeskunde">
Huisartsgeneeskunde

Huisartsgeneeskunde is een medisch specialisme, vergelijkbaar met bijvoorbeeld het medisch specialisme cardiologie of kindergeneeskunde. Dat wil zeggen dat iemand die geneeskunde gestudeerd heeft (in Nederland een studie van 6 jaar), kan solliciteren voor een plek binnen dit specialisme.

Het medisch specialisme "huisartsgeneeskunde" is een betaalde opleiding. Dat wil zeggen dat iemand die deze opleiding volgt, een salaris ontvangt en werkzaam is in een huisartsenpraktijk. Daarnaast volgt hij/zij onderwijs, waardoor hij/zij zowel in de praktijk als in de theorie opgeleid wordt tot huisarts.

De opleiding duurt drie jaar, en kan aan alle acht medische faculteiten in Nederland gevolgd worden, namelijk in Amsterdam (beide universiteiten), Rotterdam, Utrecht, Leiden, Maastricht, Nijmegen en Groningen.
Per plaats verschilt het enigszins hoe de opleiding ingericht is. In Leiden bestaat de opleiding bijvoorbeeld uit één praktijkjaar (een dag per week onderwijs, vier dagen per week werken in een huisartsenpraktijk), een extern stagejaar (half jaar spoedeisende hulp, drie maanden psychiatrie, drie maanden chronische zorg) en een verdiepingsjaar (gelijk aan eerste jaar, alleen met complexere problematiek). Daarnaast is er de mogelijkheid om zich te verdiepen in verschillende deelgebeiden binnen de huisartsgeneeskunde. Zo is er in Leiden de mogelijkheid om een keuzevak verloskunde te doen, waardoor men na de huisartsopleiding gekwalificeerd is om thuisbevallingen te doen.


</doc>
<doc id="514304" url="https://nl.wikipedia.org/wiki?curid=514304" title="International Normalized Ratio">
International Normalized Ratio

International Normalized Ratio (INR) is een maat voor de stollingstijd van bloed. Het geeft aan hoeveel langzamer het bloed van de patiënt stolt dan bij iemand zonder afwijkende bloedstolling. Als de INR van iemand bijvoorbeeld 3,0 is, betekent dat dat diens bloed 3,0 keer zo langzaam stolt als van iemand zonder afwijkende bloedstolling, bijvoorbeeld 45 tegen 15 seconden onder gestandaardiseerde omstandigheden.

INR is een gestandaardiseerde weergave van de meting van de protrombinetijd. De protrombinetijd is een maat die aangeeft hoelang het duurt voordat er in het menselijke bloed fibrine gevormd wordt. De protrombinetijd is een maat die van laboratorium tot laboratorium erg kon verschillen, waardoor de resultaten van de verschillende onderzoeken niet met elkaar te vergelijken waren. Vandaar dat de INR is ingevoerd.

De INR is gebaseerd op de verhouding van de "gemeten" protrombinetijd (test) en de "standaard" protrombinetijd (norm). De benodigde correctiefactor is de ISI zoals de leverancier van de betreffende meetprocedure die aangeeft.

formula_1

Het kan een nadeel zijn als er snel bloedstolsels gevormd worden. Dit is bijvoorbeeld het geval als iemand kunstmateriaal in het lichaam heeft (zoals een kunstmatige hartklep of een kunststof aortaprothese (grote lichaamsslagader)). Aan niet-lichaamseigen materialen kunnen bloedplaatjes makkelijk blijven kleven, waardoor er makkelijker een bloedstolsel ontstaat, met alle gevolgen van dien. Patiënten met implantaten in de bloedbaan krijgen dan ook medicatie (coumarinen of heparine-achtige middelen) waardoor de INR (of protrombinetijd) langer wordt, dus waardoor het langer duurt voordat hun bloed stolt. Ze hebben dan in de volksmond 'dunner bloed' omdat ze 'bloedverdunners' slikken. Hun bloed is echter in werkelijkheid niet minder dik, bloedverdunners hebben geen enkele invloed op de viscositeit of de stromingseigenschappen van bloed, alleen op de stolling ervan.

De INR van deze patiënten wordt in Nederland gecontroleerd door de Trombosedienst, een uitgebreid netwerk van diensten van gespecialiseerde verpleegkundigen, doseerartsen en hematologen, die door geregeld bloed te prikken (venapunctie) of een vingerprik de dosering van de antistollingsmedicatie bepalen.



</doc>
<doc id="514376" url="https://nl.wikipedia.org/wiki?curid=514376" title="Concentratiegradiënt">
Concentratiegradiënt

Een concentratiegradiënt is een gradiënt in de concentratie van één of meerdere componenten, zoals atomen, moleculen of ionen, in een medium. Dat medium kan een gas, een vloeistof, een vaste stof, een glas of een plasma zijn. Concentratiegradiënten hangen meestal samen met gradiënten in andere grootheden zoals potentialen. Concentratiegradiënten kunnen stromings- en diffusieprocessen veroorzaken die voor verschillende doeleinden toegepast kunnen worden.

Concentratiegradiënten gaan samen met gradiënten in de chemische- en elektrochemische potentialen. De thermodynamische toestand ligt lokaal energetisch boven de evenwichtstoestand als er gradiënten aanwezig zijn. Wanneer een systeem uit evenwicht is zal er volgens het principe van Le Chatelier als de componenten zich vrij kunnen bewegen, diffusie optreden totdat de samenstelling van het medium overal homogeen is. Hoe groter een concentratiegradiënt op een bepaalde plaats is, hoe hoger de flux van componenten die aan het diffusieproces deelnemen. Hoe hoger de viscositeit van een medium, hoe trager de diffusie en hoe lager de flux van componenten die aan het diffusieproces deelnemen. In gassen verlopen duffusieprocessen relatief snel, in plasma's en vloeistoffen verlopen ze trager, in glazen en vaste stoffen verlopen diffusieprocessen meestal zeer traag of vinden niet plaats. De permeabiliteit van een materiaal verschilt voor verschillende componenten. Zo diffunderen de kleine lichte waterstofionen en heliumatomen vaak vrij gemakkelijk door materialen met een open structuur zoals zwaardere metalen met een BCC-rooster. Grote zware jodideionen kunnen zicht meestal moeilijk of traag door een medium verplaatsen.
Als de componenten waaruit een medium bestaat vrij kunnen bewegen dan varieert de concentratie meestal geleidelijk tussen de extremen van de concentratiegradiënt. Diffusievergelijkingen hebben in veel gevallen dezelfde vorm als veldvergelijkingen, zoals de Laplace-vergelijking, zodat de oplossingen voor concentratieverdelingen, potentialen en gradiënten, in veel gevallen dezelfde vorm hebben als de oplossingen van bijvoorbeeld elektrostatische potentialen en velden. Diffusie van ionen of moleculen kan evenwel onmogelijk zijn door chemische bindingen of door de aanwezigheid van barrières zoals een semi-permeabel membraan in een vloeistof. Hierdoor is de concentratiegradiënt discontinu en vrij groot ter hoogte van een membraan.

Concentratiegradiënten vinden toepassingen in veel thermodynamische processen die doorgaans beschreven kunnen worden naar analogie van het model van een Carnot-proces of onderdelen van een Carnot-proces. Een Carnot-proces is een ideale thermodynamische motor waar geen enkele praktische toepassing volledig aan kan voldoen. Stappen in thermodynamische omzettingsprocessen kunnen vaak wel gerelateerd worden aan stappen in een Carnot-proces.

Een cel is voortdurend aan verandering onderhevig. Als ze perfect in evenwicht zou zijn met haar omgeving, dan is een cel niet te onderscheiden van de dode omgeving. Leven is een toestand die thermodynamisch niet in evenwicht is. In de biologie spelen concentratiegradiënten en energiestromen dan ook een belangrijke rol.
De vrije energie van moleculen of ionen in een oplossing is afhankelijk van hun concentratie. Een verschil in pH of concentratie kan als men het oplosmiddel buiten beschouwing laat, opgevat worden als een verschil in druk zoals dat bij gassen het geval is. Door dit concentratie- of drukverschil kan door osmose een osmotische druk opgebouwd worden of door diffusie arbeid verricht worden als onderdeel van een thermodynamisch kringproces. De concentratieverschillen in oplossingen kunnen toegepast worden zoals dat met druk- en volumeverschillen van gassen in een warmtemotor gebeurt. De principes van compressie en expansie tijdens het Carnot-proces zijn ook van toepassing op veranderingen van concentraties en diffusieprocessen. In biologische systemen kunnen concentratiegradiënten over membranen benut worden door ATPasen in de vorm van ionkanalen.

Een pH-gradiënt is een verschil in zuurgraad over een membraan als gevolg van een concentratiegradiënt van waterstofionen of protonen in een waterige oplossing. In organellen als chloroplasten en mitochondriën worden pH-gradiënten benut om ATP te synthetiseren met behulp van de energie die bij de diffusie van protonen door een ionkanaal van een ATPase vrijkomt. Deze stap in het proces is analoog aan de stap waarbij arbeid die verricht wordt tijdens een expansie in een warmtemotor. De pH-gradiënt die dit proces aandrijft wordt in chloroplasten tijdens het fotosynthese proces opgebouwd tijdens de lichtreacties. Het chlorofyl transporteert protonen met een protonenpomp over een membraan met de energie die na de absorptie van een aantal fotonen opgeslagen is. De opbouw van een pH-gradiënt is analoog aan een compressie van een gas in een warmtemotor. In mitochondriën worden pH-gradiënten op een vergelijkbare manier opgebouwd tijdens verbrandingsprocessen zoals die plaatsvinden tijdens de citroenzuurcyclus.

De energie die in de pH-gradiënt opgeslagen is wordt door het ATPase gebruikt om een fosfaatgroep aan ADP te koppelen. Dit proces is te vergelijken met het opwinden van een veer waarbij de ontspannen veer voorgesteld wordt door ADP en een fosfaatgroep en de opgewonden veer het ATP-molecuul is. De energie die in het ATP opgeslagen is kan gemakkelijk door de cel getransporteerd worden om elders benut te worden.

Signaaloverdracht tussen zenuwcellen in het zenuwstelsel vindt plaats door diffusie van neurotransmitters in synapsen. Deze signaaloverdracht verloopt snel omdat synapsen smal zijn en een relatief groot oppervlak hebben waarop zich veel receptoren bevinden. Elektrische pulsen worden over grote afstanden getransporteerd door actiepotentialen in axonen. Ionen worden tijdens de depolarisatie uitgewisseld tussen de binnenkant en de buitenkant van het celmembraan van een zenuwcel. Daardoor veranderen niet alleen concentratiegradiënten van ionen aan weerszijden van het celmembraan maar ook de elektrische potentiaal en de elektrochemische gradiënten die daar mee samenhangen. Op het moment dat een impuls door de zenuw moet worden doorgegeven worden de ionkanalen in het celmembraan geopend waardoor ionen zeer snel over de kleine afstand tussen de binnen- en buitenkant van het celmembraan kunnen diffunderen. Daardoor kan de actiepotentiaal zich snel over het oppervlak van het neuron uitbreiden.
Bij hun zoektocht naar voedsel of partners oriënteren veel dieren zich op concentratiegradiënten van geurstoffen of feromonen. Met name bepaalde soorten nachtvlinders beheersen die kunst tot in de perfectie. De mannetjes zijn uitgerust met grote gevoelige antennes waarmee ze vaak een enkel molecuul van een feromoon kunnen detecteren dat een vrouwtje afgeeft. Het vrouwtje geeft haar feromoon bij voorkeur af bij warm windstil weer als de stof niet verwaait en zich door diffusie verspreidt. In onze omgeving zijn die condities optimaal tijdens zwoele zomernachten. De mannetjes hebben twee antennes en vliegen telkens in de richting van de antenne waarmee ze een feromoonmolecuul waargenomen hebben. Bij lage concentraties feromoon resulteert dat in een grillige zigzagvlucht. Daarbij is de kans dat de vlinder zich in de richting van een hogere feromoonconcentratie beweegt groter dan dat hij de verkeerde kant opvliegt. Als de feromoonconcentratie verder toeneemt detecteert hij met beide antennes steeds meer feromoonmoleculen waardoor zijn vlucht steeds stabieler wordt. Als hij het vrouwtje dichter nadert neemt hij haar geur steeds beter waar en kan hij recht op zijn doel afgaan.


</doc>
<doc id="515014" url="https://nl.wikipedia.org/wiki?curid=515014" title="Nikolaj Korotkov">
Nikolaj Korotkov

Nikolai Sergejevitsj Korotkov (Russisch: Николай Сергеевич Коротков) (ook Korotkoff) (Koersk, 14/26 februari 1874 - Petrograd, 14 maart 1920) was een Russisch vaatchirurg die de techniek voor het meten van bloeddruk ontwikkelde rond 1905. Belangrijk bij bloeddrukmeting zijn de naar hem genoemde Korotkoff-tonen. Korotkov was toen hij overleed, hoofd van het Metsjnikov ziekenhuis in Sint-Petersburg.



</doc>
<doc id="515106" url="https://nl.wikipedia.org/wiki?curid=515106" title="ATC-code N02">
ATC-code N02

ATC-code N02 betreft de analgetica (pijnstillers) uit het Anatomical Therapeutic Chemical Classification System.


</doc>
<doc id="515319" url="https://nl.wikipedia.org/wiki?curid=515319" title="Abductie (anatomie)">
Abductie (anatomie)

De term abductie is één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde "descriptieve termen", onderdeel van de internationaal aanvaarde "nomenclatuur" van de anatomie.

Men spreekt van abductie wanneer er vanuit de neutrale uitgangshouding (de "anatomische houding") een beweging wordt uitgevoerd waarbij een ledemaat in het frontale vlak om de sagittale as draait en van het lichaam af wordt bewogen.
Abductie kan plaatsvinden in het schoudergewricht en het heupgewricht. In het polsgewricht wordt soms gesproken van "ulnaire abductie" of "radiale abductie", naargelang de kant van de onderarm ("ulna" of "radius") waarheen wordt bewogen.

Het tegenovergestelde van abductie is adductie.


</doc>
<doc id="515322" url="https://nl.wikipedia.org/wiki?curid=515322" title="Adductie">
Adductie

De term adductie is één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde "beschrijvende termen", onderdeel van de internationaal aanvaarde nomenclatuur van de anatomie.

Men spreekt van adductie wanneer er vanuit de neutrale uitgangshouding (de "standaard anatomische houding") een beweging wordt uitgevoerd waarbij een ledemaat in het frontale vlak (dus zijwaarts) naar het lichaam toe wordt bewogen.

Adductie kan plaatsvinden in het schoudergewricht en het heupgewricht.

Het tegenovergestelde van adductie is abductie.


</doc>
<doc id="515349" url="https://nl.wikipedia.org/wiki?curid=515349" title="Angiogenese">
Angiogenese

Angiogenese is de vorming van nieuwe bloedvaten vanuit bestaande bloedvaten. Dit proces vindt plaats tijdens embryogenese en embryo-implantatie in het endometrium, wondherstel en tijdens veel verschillende ziekteprocessen zoals kanker. Nieuwe bloedvaten kunnen ook gevormd worden uit stamcellen of endotheliale voorlopercellen, een proces dat vasculogenese genoemd wordt.

Angiogenese wordt geïnduceerd door de afscheiding van zogenaamde angiogene factoren. Dit zijn groeifactoren die worden aangemaakt door omliggende cellen. Een belangrijke pro-angiogene factor is VEGF: Vascular Endothelial Growth Factor. De groeifactoren stimuleren endotheelcellen, de cellen aan de binnenkant van de bestaande bloedvaten. De productie van deze groeifactor wordt gereguleerd door de intracellulaire concentratie van het eiwit HIF1α (hypoxia-inducible factor 1α), dat op zijn beurt weer wordt gereguleerd door de aanwezigheid van de juiste hoeveelheid zuurstof. VEGF verspreidt zich na secretie door omliggend weefsel en bindt zich aan receptoren op endotheelcellen die hierdoor geactiveerd worden. Onderdeel van dit beginstadium is ook, dat een groep enzymen, de Proteasen, beginnen met het afbreken van het basale membraan, dat om de endotheelcellen heenligt, en de extracellulaire matrix (ECM, een netwerk van suikerketens en eiwitten waar cellen zich in bevinden). Vervolgens ‘trekken’ integrines, receptoren op de celmembraan die zorgen voor de verbinding met andere cellen en de ECM, de migrerende endotheelcellen voorwaarts. Nadat deze endotheelcellen hun plaats hebben gevonden in het nieuwe bloedvat scheiden zij het eiwit PDGF (platelet-derived growth factor) uit dat omliggende cellen aanspoort om het nieuwe bloedvat te ondersteunen. Ook maken de endotheelcellen een nieuwe basale membraan aan.

Angiogenese is nodig bij de groei van weefsels omdat bouwstoffen, afvalstoffen en zuurstof anders te ver moeten diffunderen tussen de cel en een bloedvat. De diffusiesnelheid neemt namelijk kwadratisch af met de afstand. Diffusie kan dus maar als transportmechanisme gebruikt worden tot een bepaalde afstand, omdat het transport anders zo lang duurt dat de situatie onleefbaar is voor de cel.
Zo kan een beginnende tumor slechts een kubieke millimeter (ongeveer een miljoen cellen) groot worden, zolang hij geen angiogenetische factoren afscheidt. Als hij nog groter zou worden, zouden de cellen in het midden immers geen zuurstof, energie of bouwstoffen krijgen. Door de productie van angiogene factoren en dus de vorming van nieuwe bloedvaten kan hij wel groter worden. De bloedvaten die zich naar/in een tumor vormen zijn echter zeer vaak heterogeen in diameter en lekken tot 10 keer meer macromoleculen dan normaal gevormde haarvaten.

Technieken worden ontwikkeld om de productie van angiogenetische factoren door tumorcellen te kunnen verhinderen. Op die manier zou de ontwikkeling van een tumor kunnen gestopt worden. Stoffen die angiogenese tegengaan heten angiogeneseremmers. Voorbeelden zijn erlotinib en bevacizumab. Ook thalidomide (softenon) heeft remming van angiogenese tot gevolg.

In sommige situatie kan stimulatie van angiogenese nuttig zijn. Dit kan bijvoorbeeld door kunstmatig geproduceerd groeifactor voor vaten (zoals platelet-derived growth factor). Bijvoorbeeld om de doorbloeding (van de allerkleinste vaatjes) te verbeteren bij langbestaande wonden van patiënten met suikerziekte: becaplermine-crème (Regranex).

Bij de ontwikkeling van een embryo en bij wondherstel is angiogenese logischerwijs ook nodig. Na de innesteling (implantatie) van een bevruchte eicel in de baarmoederwand (endometrium) gebeurt dit proces ook: er groeit een netwerk van bloedvaatjes waarbij later uitwisseling van stoffen gebeurt tussen het bloed van de moeder en dat van de vrucht. Dit netwerk groeit uit tot de placenta.

Angiogenese vindt plaats ongeveer 3 weken na de bevruchting van het embryo. Daarna vindt het onder fysiologische omstandigheden alleen nog plaats tijdens de menstruatiecyclus en tijdens wondgenezing.


</doc>
<doc id="515361" url="https://nl.wikipedia.org/wiki?curid=515361" title="Tumorsuppressorgen">
Tumorsuppressorgen

Een tumorsuppressorgen is een gen dat onbeperkte deling van de cel voorkomt en daarmee het ontstaan van een tumor verhindert. Het eiwit dat door dit gen gecodeerd wordt, heeft namelijk een negatieve invloed op de celdeling.

Tegenover een tumorsuppressorgen staat het (proto-)oncogen dat bij verhoogde activiteit de maligniteit van kanker vergroot.

Een tumorsuppressorgen speelt vaak een rol bij de regulatie van de mitotische celdeling en het voorkomen van mutaties. Ook zijn er tumorsuppressorgenen die gecontroleerde celdood (apoptose) in gang zetten na interne of externe signalen. Een voorbeeld van zo'n intern signaal is DNA-schade. Externe signalen die celdood in gang zetten kunnen bijvoorbeeld afkomstig zijn van cellen van het immuunsysteem. Daartoe kan zo'n immuuncel besluiten nadat eiwitten op het celmembraan als lichaamsvreemd worden herkend.

Een belangrijk eukaryoot tumorsuppressoreiwit is p53. Dit eiwit staat centraal in een signaalcascade die celgroei en apoptose reguleert. Het is dus van belang in de celcyclus. Bij celschade heeft het 2 mogelijkheden: het stopzetten van de celgroei in de G1-fase (waarbij het DNA hersteld kan worden) of apoptose (als de schade te erg is).

Wanneer het DNA kleine schade heeft opgelopen zal het p53-eiwit actief worden en de celdeling tegenhouden doordat het zorgt voor de transcriptie en translatie van het p21-gen. Dit gen is verantwoordelijk voor de aanmaak van het eiwit p21. Het p21-eiwit is een zogenaamd CdK-inhibitoreiwit. Het eiwit bindt zich met CdK/cyclinecomplexen, waardoor deze inactief worden en de celdeling stopt.

Indien de schade te groot is en niet hersteld kan worden, zal ditzelfde eiwit apoptotische signalen doorsturen. In vele gevallen van kanker is dit gen onderdrukt en wordt het eiwit niet meer aangemaakt. P53 werkt als een dimeer en regelt onder meer de expressie van cyclusremmende eiwitten. Wanneer een mutatie in p53 optreedt kan het dimeer inactief worden, waardoor er ongecontroleerde celdeling zal optreden.


</doc>
<doc id="515497" url="https://nl.wikipedia.org/wiki?curid=515497" title="Musculus subscapularis">
Musculus subscapularis

De musculus subscapularis is een van de vier rotatorenmanchetspieren (hoewel dit niet algemeen is aanvaard). De spier draait de bovenarm naar binnen toe (endorotatie). Wanneer de spier verlamd is zien we vaak een grote exorotatiestand van de bovenarm.

De "musculus subscapularis" heeft zijn oorsprong (origo) in de "fossa subscapularis" en de aanhechting (insertie) zit aan het tuberculum minus.

De spier wordt geïnnerveerd door de "nervus subscapularis" (C5-C8).

De functie van de spier is endorotatie.


Deze spier schijnt specifiek gebruikt te worden voor de beweging bij o.a. armdrukken.


</doc>
<doc id="515530" url="https://nl.wikipedia.org/wiki?curid=515530" title="Musculus infraspinatus">
Musculus infraspinatus

De musculus infraspinatus of onderdoornspier is een schouderspier gelegen op het schouderblad. De origo ligt aan de "fossa infraspinata" van de spina scapulae en de "fascia infraspinata". De insertie zit vast aan het tuberculum majus. De spier wordt bedekt door de musculus deltoideus. De functie van de musculus infraspinatus is exorotatie van de bovenarm en hij zorgt er mede voor de kop van de bovenarm op zijn plaats blijft in het schoudergewricht. Deze spier maakt deel uit van de rotatorenmanchet. De innervatie is de "nervus suprascapularis" (C5-C6).


</doc>
<doc id="515545" url="https://nl.wikipedia.org/wiki?curid=515545" title="Anohni">
Anohni

Anohni (ANOHNI) (Chichester, Engeland, 1971), voorheen simpelweg bekend als Antony of Antony Hegarty, is een zangeres en componiste, geboren in Engeland maar voornamelijk opgegroeid in de Verenigde Staten. Ze is de leadzangeres van Antony and the Johnsons. Anohni identificeert zich als transgender en prefereert aangesproken te worden met vrouwelijke persoonlijk voornaamwoorden.

Antony Hegarty werd geboren als de zoon van een ingenieur en een fotografe, die nooit langer dan een paar jaar op dezelfde plek bleven wonen. Antony verhuisde veel en woonde als zesjarige enige tijd in Amsterdam. In 1981 vestigde het gezin zich in Californië in de Verenigde Staten en ook daar verhuisden zij veel. Antony was in zijn jeugd geïnteresseerd in Britse synthpop en zangers als Marc Almond en Boy George. De laatste was een belangrijk rolmodel voor Antony, die als tiener worstelde met zijn seksuele identiteit en zich gesterkt wist door de positieve wijze waarop Boy George uitdrukking gaf aan androgynie. Ook noemt Antony films als "Un chant d'amour" als invloeden.

 In 1990 vertrok Antony naar New York in de overtuiging dat zijn dubbelzinnige seksuele aanleg, homoseksueel en androgyn, daar meer geaccepteerd zou worden. Hij begaf zich in het avant-garde nachtleven waarin homoseksualiteit en travestie een belangrijke rol speelden en richtte samen met Johanna Constantine het cabarettheatergezelschap Blacklips op. Hij schreef musicals, acteerde in experimentele toneelstukken en verzorgde muzikale intermezzo's in de programma's van de Blacklips.

De experimentele Britse muzikant David Tibet hoorde een demo van Antony en bood hem een platencontract bij Durtro aan. In 2000 verscheen het debuutalbum "Antony and the Johnsons". In hetzelfde jaar verscheen Antony in de film Animal Factory (2000) van Steve Buscemi. Lou Reed, die gecharmeerd was van zijn aparte ‘vrouwelijke’ stem, vroeg hem voor zijn Edgar Allan Poe-project "The Raven" (2003). Antony zingt op het album de popklassieker "Perfect Day".

In 2005 verscheen het tweede album van Antony and the Johnsons, getiteld "I Am a Bird Now". Dit album werd onderscheiden met de Mercury Music Prize: een jaarlijkse prijs voor de beste Britse en Ierse muziek. De Kaiser Chiefs, die getipt werden als winnaar maar naast de prijs grepen, vroegen zich openlijk af of Antony wel als een Britse artiest mocht worden gezien. Later boden zij excuses aan voor de suggestie dat de prijs wellicht onverdiend door Antony and the Johnsons gewonnen was.

In 2012 kwam het livealbum "Cut the World" uit. In de videoclip bij het titelnummer (het enige nieuwe nummer) spelen de Nederlandse actrice Carice van Houten, kunstenares Marina Abramović en de Amerikaanse acteur Willem Dafoe. Van Houten en Anohni namen ook een duet op genaamd ""Particle of Light"".

Op 23 februari 2015 kondigde Anohni het vijfde album "Hopelessness" aan op haar eigen website en Facebook. Dit dance/electronic-album is cogeproduceerd door Oneohtrix Point Never en Hudson Mohawke en zal uitkomen in de lente van 2016 onder de naam 'Anohni'. Ze verklaarde dat ze deze 'spiritnaam' al een aantal jaren in privékring gebruikte en wilde nu graag onder deze naam erkend worden door de buitenwereld.

Op 30 november 2015 kwam de eerste single van "Hopelessness" uit, getiteld "4 Degrees", een verwijzing naar de temperatuurstijging van vier graden die voorspeld wordt als een gevolg van de klimaatverandering.

Anohni werd genomineerd voor een Oscar voor 'best original song' met "Manta Ray" voor de film "Racing Extinction" gecomponeerd door J. Ralph met zang van Anohni. Zij werd echter niet uitgenodigd om te komen optreden en besloot daarom het evenement te boycotten.

Als ANOHNI:
Onder Antony and the Johnsons:



</doc>
<doc id="515557" url="https://nl.wikipedia.org/wiki?curid=515557" title="Musculus supraspinatus">
Musculus supraspinatus

De musculus supraspinatus of bovendoornspier heeft zijn origo aan de wanden van de fossa supraspinata en aan de fascia supraspinata. De spiervezels van deze meervoudig gevederde spier gaan over in een bandvormige pees, die onder het acromion doorloopt. De insertie ligt uiteindelijk aan het tuberculum majus. De functie van de spier is abductie en de spier zorgt ervoor dat de kop van de bovenarm op zijn plaats blijft in het schoudergewricht; het is onderdeel van een groep spieren die het schoudergewricht stabiliseert, de rotatorenmanchet. De innervatie van de spier wordt verzorgd door de nervus suprascapularis (C5-C6).

Het zogenaamde impingementsyndroom wordt veroorzaakt doordat de pees van de musculus supraspinatus is ontstoken en klem komt te zitten in de ruimte onder het acromion.


</doc>
<doc id="515578" url="https://nl.wikipedia.org/wiki?curid=515578" title="Musculus teres minor">
Musculus teres minor

De musculus teres minor of kleine ronde armspier is één van de rotatorenmanchetspieren. De origo ligt aan de buitenste rand van het schouderblad (margo lateralis) en aan de "fossa infraspinata". De insertie ligt aan het tuberculum majus een aan het kapsel van het schoudergewricht. De functie is exorotatie van de bovenarm en de spier houdt de kop van de bovenarm op zijn plaats in het schoudergewricht. De innervatie is de nervus axillaris (C5-C6).



</doc>
<doc id="515660" url="https://nl.wikipedia.org/wiki?curid=515660" title="Musculus deltoideus">
Musculus deltoideus

De musculus deltoideus of deltavormige spier is een skeletspier. Hij ligt dicht aan de oppervlakte en is daarom goed zichtbaar op de bovenarm. De musculus deltoideus bestaat bij de mens uit drie delen: de "pars clavicularis", de "pars acromiaca" en de "pars spinalis". De pars clavicularis heeft haar origo aan het laterale een derde deel van het sleutelbeen ("clavicula"), de pars acromiaca heeft haar origo aan de buitenrand van het acromion en de pars spinalis heeft haar origo aan de onderkant van de spina scapulae. Deze drie delen hebben een gemeenschappelijke insertie in de tuberositas deltoidica op het opperarmbeen. De functie van de spier is voornamelijk abductie van de bovenarm, maar de voorste vezels van de spier zorgen ook voor anteflexie en endorotatie en de achterste vezels zorgen voor retroflexie en exorotatie van de bovenarm. De innervatie is de nervus axillaris (C5-C6).

De naam is afkomstig van het Oudgriekse δελτοειδής "deltoeidés" wat deltavormig - naar de vorm van de Griekse letter Δ (δέλτα "délta") -betekent. De spier draagt deze naam vanwege zijn driehoekige uiterlijk.


</doc>
<doc id="515677" url="https://nl.wikipedia.org/wiki?curid=515677" title="Musculus coracobrachialis">
Musculus coracobrachialis

De musculus coracobrachialis" of de ravenbek-armspier"' ligt grotendeels onder de musculus biceps van de bovenarm. De origo ligt in de meeste gevallen samen met de korte kop van de musculus biceps aan het ravenbekuitsteeksel (Latijn:"processus coracoideus") van het schouderblad "(scapula)". De insertie van deze spier ligt in het midden van de bovenarm aan de mediale rand van de humerus.

De functie van deze spier is "anteflexie" van de bovenarm en de innervatie is de "nervus musculocutaneus" (C6-C7).


</doc>
<doc id="515904" url="https://nl.wikipedia.org/wiki?curid=515904" title="Hyalomma">
Hyalomma

Het tekengeslacht Hyalomma bestaat uit harde teken en omvat dertig verschillende soorten die voorkomen in Europa, Afrika en Azië. Soorten uit het geslacht "Hyalomma" zijn twee gastherig, wat inhoudt dat de larve en de nimf dezelfde gastheer hebben maar de volwassen vorm een andere gastheer heeft. De larven van sommige soorten infecteren naast zoogdieren als vee en knaagdieren ook vogels, waaronder trekvogels. Hierdoor kan de door de teek gedragen infectie zich over grote afstanden verspreiden.

Van deze dertig "Hyalomma"-soorten komen er maar twee voor in Europa: de "Middellandse Zee-teek" "H. marginatum" en de als "schildpaddenteek" bekendstaande "H. aegyptium". Deze naam is te danken aan de wat schildpad-achtige groeven op met name de achterzijde van het achterlijf. 

In het voorjaar van 2008 ontstond onrust in Turkije toen het Centrum voor infectieziekten in Istanboel bekendmaakte dat er dat jaar al minstens twintig mensen waren omgekomen als gevolg van beten van "Hyalomma"-teken. Bij deze beten werd de virusziekte Krim-Congokoorts overgebracht, die inwendige bloedingen kan veroorzaken.

Afrikaanse "Hyalomma"-teken kunnen het Krim-Congovirus en "Rickettsia conorii", dat fièvre boutonneuse veroorzaakt, op de mens overbrengen. De belangrijkste vector voor het Krim-Congovirus in zuidelijk Afrika is de grote gladde vlekpooteek ("Hyalomma rufipes"). De gastheren zijn vee voor de volwassen teken en hazen en op de grond levende vogels zoals parelhoenders voor de immature teken. De kleine gladde vlekpooteek ("Hyalomma trunctatum") komt eveneens voor in Afrika. Vee en grote wilde herbivoren, in het bijzonder de elandantilope en giraffe, en soms honden zijn de gastheer voor de volwassen teken, terwijl de immature teken zich voeden met het bloed van hazen, renmuizen en grasmuizen.


</doc>
<doc id="516115" url="https://nl.wikipedia.org/wiki?curid=516115" title="Rhipicephalus">
Rhipicephalus

Rhipicephalus is een geslacht van harde teken dat ongeveer 74 soorten omvat. Van die 74 soorten komen er maar twee voor in Europa: "R. sanguineus" (echte hondenteek) en "R. bursa". Veel soorten zijn vectoren voor menselijke ziektes en dierziektes. Het geslacht "Rhipicephalus" staat bekend om het feit dat de verschillende soorten, voornamelijk in het larvestadium, slecht van elkaar te onderscheiden zijn.

De soorten komen wereldwijd voor, en verkiezen warme en vochtige omgevingen. De teken leven in bomen en kunnen het soms langer dan een jaar zonder voedsel volhouden. Er zijn zowel soorten die twee gastheren nodig hebben, andere hebben er drie. De mogelijke gastheer kan van alles zijn; de teken leven onder andere op knaagdieren, antilopen, vee of huisdieren. De "Rhipicephalus"-soorten kunnen ook een scala aan ziekten verspreiden, wat afhankelijk is van de geografische locatie en de soort teek.

Het geslacht kent de volgende soorten:


</doc>
<doc id="516214" url="https://nl.wikipedia.org/wiki?curid=516214" title="Auscultatie">
Auscultatie

Auscultatie is het afluisteren van lichaamsgeluiden met behulp van een stethoscoop of een hoorbuis. Het is een van de belangrijkste onderzoeksmethoden in de geneeskunde.

Auscultatie wordt voornamelijk gebruikt om hart- en ademgeluiden te versterken om eventuele afwijkingen vast te stellen. Ook is het mogelijk darmgeluiden, vaatgeluiden en geluiden van een ongeboren kind te beluisteren.


</doc>
<doc id="516324" url="https://nl.wikipedia.org/wiki?curid=516324" title="Sophia Kinderziekenhuis">
Sophia Kinderziekenhuis

Het Sophia Kinderziekenhuis is een voormalig zelfstandig ziekenhuis in Rotterdam.

Het kinderziekenhuis, vernoemd naar koningin Sophia, is het oudste kinderziekenhuis van Nederland. Het ontstond in 1863 aan de Hoogstraat, op de plaats van de huidige Beurstraverse. De twee ziekenzaaltjes met plaats voor 8 personen was gevestigd op de eerste etage boven een meubelwinkel. 

In 1866 verhuisde het ziekenhuis naar de door de gemeente Rotterdam aangekochtte "villa Belvedere" aan de Dirk Smitsstraat 4. Na een bezoek in 1869 van koningin Sophia die "de inrichting tot in de kleinste bijzonderheden in ogenschouw nam" deed het bestuur het aanbod om de naam van Hare Majesteit aan het Kinderziekenhuis te verbinden, waarna vanaf 1870 de naam: Sophia Kinderziekenhuis op de gevel prijkte.

In 1876 werd met de bouw van een nieuw kinderziekenhuis aan de Westersingel gestart. Vanaf de ingebruikname in 1878 tot 1937 was het ziekenhuis hier gevestigd. 

Na een fusie in 1934 met de Zuigelingen Vereniging Rotterdam werd in 1935 een nieuw Kinderziekenhuis gebouwd aan de Gordelweg in de Rotterdamse wijk Bergpolder waar het jarenlang gevestigd was.

In 1994 verhuisde het naar een nieuw gebouw in de wijk Dijkzigt. Sinds de fusie met enkele andere Rotterdamse ziekenhuizen aan het begin van de 21e eeuw is het een onderdeel van het Erasmus MC. Naast de directe diagnostiek en behandeling van patiënten besteedt het als academisch ziekenhuis ook aandacht aan wetenschappelijk onderzoek. Zo startte het in 1983 het grootschalige en langdurige gedragsontwikkelingsonderzoek Gedrag in Beeld.

In 2013 werd het 150-jarig bestaan gevierd. Koningin Máxima onthulde op 22 mei Sophietje, de mascotte van het kinderziekenhuis .


</doc>
<doc id="516402" url="https://nl.wikipedia.org/wiki?curid=516402" title="Fototropie">
Fototropie

Fototropie is een biologisch verschijnsel, waarbij een organisme op de uitwendige lichtprikkel reageert. Dit verschijnsel is vooral op te merken bij planten. 

Fototropie komt in positieve en negatieve zin voor. Stengels, bladeren en andere onderdelen van planten waar fotosynthese plaatsvindt groeien naar het licht toe (positief), maar wortels groeien van het licht af (negatief), al heeft geotropie een grotere invloed.

Een plant heeft verschillende fotoreceptoren, waarmee hij lichtstralen opvangt. Onderzoek naar de spectrale gevoeligheid van de plant wijst uit dat vooral de lagere golflengten van blauw en ultraviolet licht een reactie tot gevolg hebben. De verantwoordelijke receptoren hiervoor zijn de fototropinen en de cryptochromen. In mindere mate zorgt ook rood licht, wat opgevangen wordt door phytochromen, voor een reactie.
Onder invloed van signalen van de receptoren wordt het plantenhormoon auxine (IAA - indolazijnzuur) uit de groeitoppen, waar de synthese van dit hormoon plaats heeft gevonden, naar beneden getransporteerd. Bij eenzijdige belichting van een plant verkrijgt de schaduwzijde meer auxine dan de belichte zijde, waardoor er meer groei en strekking aan de schaduwzijde plaatsvindt en de plant kromming krijgt. Wortels reageren precies andersom op de hoeveelheid auxine.

Verder schijnt de kromming vooral te ontstaan na een reactie in de groeitoppen van een plant, waarvandaan auxine immers ook getransporteerd wordt, maar onder invloed van ultraviolette stralingsenergie in grotere mate kan ook een zogenaamde "basisreactie" plaatsvinden in lagere delen van de stengel, die resulteert in een kromming over de gehele lengte. Deze is echter wel minder groot.

Sommige fototropische effecten zijn niet op het eerste gezicht te zien. In een plantencel bewegen bladgroenkorrels naar de rand van de cel als er weinig lichtintensiteit is en verwijderen ze zich van de rand bij te veel licht om bleking te voorkomen. Dit is tevens een voorbeeld van een fototropische reactie die niet met groei te maken heeft.


</doc>
<doc id="516759" url="https://nl.wikipedia.org/wiki?curid=516759" title="Cecil Jacobson">
Cecil Jacobson

Cecil Byran Jacobson (Salt Lake City, Utah, 2 oktober 1936) is een Amerikaanse voormalig arts / gynaecoloog die zijn eigen sperma gebruikte om vrouwen te bevruchten, zonder hen dit te vertellen.

Tijdens zijn studie, begin jaren 60, was hij de beste van de klas en werd hij beschouwd als wonderkind. In hetzelfde decennium was hij de uitvinder van de vruchtwaterpunctie. 

Hierna zette hij een kliniek op gespecialiseerd in het helpen van paren die problemen hadden met het krijgen van kinderen. Dr. Jacobson werd door de patiënten omschreven als een zorgzame en aardige man, die geruststellend overkwam.

Hij vertelde de patiënten dat hij geen ingevroren sperma, maar liever vers sperma gebruikte, verser kon het inderdaad niet want een aantal vrouwen (circa 75) insemineerde hij met zijn eigen sperma. Dat hij ongeveer 5 minuten voor de kunstmatige inseminatie zelf had 'geproduceerd'. Tegen de patiënten zei hij dat het om anonieme donoren ging. Als de ouders in spe wensen hadden, bijvoorbeeld dat het kind op de ouders moest lijken, zei Jacobson: dat komt in orde. Zo wilden de ouders bijvoorbeeld graag een kind met een getinte huid die sportief was, maar ze kregen een bleek, mollig kind met slechte ogen. Hij misleidde ook mensen door te zeggen dat vrouwen zwanger waren terwijl ze dat niet waren, dit om geld te verdienen met dure injecties. Later verklaarde dat ze een miskraam hadden gekregen. Dit gebeurde steeds in de vijftiende week van de zwangerschap. Het fenomeen noemde hij "resorptie": het menselijk lichaam zou de foetus vanzelf weer afbreken.

In 1988 stapte een vrouw, die al twee maal schijnzwanger was geweest, naar een andere gynaecoloog uit de buurt om te vermijden dat ze deze keer ook een miskraam zou krijgen. De betreffende arts vertelde haar echter dat ze niet zwanger was en ook in het recente verleden niet was geweest. Toen ook nog een tweede vrouw met hetzelfde verhaal bij de diezelfde dokter afkwam, raadde de arts de vrouwen aan om een advocaat in de arm te nemen. 

Het nieuws werd ook bekend bij televisiezender NBC, waar een vrouwelijke reporter zich in Jacobsons praktijken vastbeet. Vermoed werd dat de vrouwen geloofden dat ze zwanger waren dankzij inspuitingen van het hormoon HCG. Dat hormoon wordt automatisch door het lichaam aangemaakt tijdens zwangerschappen. De vrouwen dienden drie keer per week ingespoten te worden met dit hormoon, volgens Jacobson. De NBC vertrouwde het zaakje niet. De chef van de vrouwelijke reporter offerde zich op om HCG te laten inspuiten. En de vermoedens bleken juist. Volgens een zwangerschapstest was de man twee maanden zwanger... 

In totaal zou Jacobson 53 vrouwen bedrogen hebben met schijnzwangerschappen. Hiervoor werd hij uit zijn beroep gezet. Er kwam een proces in 1989. Jacobson werd echter nog sterk gesteund door vrouwen die dankzij zijn zwangerschapsbehandelingen wel een kind ter wereld brachten. In 1989 kwam echter uit dat Jacobson alleen zijn eigen sperma had gebruikt bij de kunstmatige inseminatie. Zodoende heeft de arts een 75-tal kinderen rondlopen in de buurt van zijn praktijk in Vienna, Utah. 

Omdat de kinderen veel met elkaar én met Dr. Jacobson gemeen hadden, kwam dus langzamerhand aan het licht daar hij zelf de zaaddonor was. In 1991 werd hij veroordeeld tot 5 jaar gevangenisstraf en werd hij uit zijn beroep als arts gezet. Feit blijft dat hij fraude heeft gepleegd, gelogen heeft tegen patiënten en zijn positie heeft misbruikt. Dit geeft geen voldoening voor de gedupeerde gezinnen, ze voelen zich 'voor het leven bedrogen'. De bewuste kinderen kunnen geen intieme relaties met elkaar aangaan. Bij elke verliefdheid dienen de ouders aan een rechter na te vragen of het bewuste liefje misschien een halfbroer of -zus kan zijn...

De 5 jaar celstraf heeft hij niet geheel uitgezeten en in 1994 kreeg hij een nieuwe baan als landbouwkundige.

Geld was waarschijnlijk niet zijn drijfveer, hij verklaarde dat, als hij zijn eigen zaad gebruikte, de kinderen tenminste slim zouden zijn. Hij was er waarschijnlijk van overtuigd dat zijn manier van handelen de juiste was. Zijn vrouw is ook altijd achter hem blijven staan.


Over deze toch wel bijzondere persoon is een film gemaakt: uit 1994 met Melissa Gilbert in de hoofdrol.

In de Nederlandse serie A'dam - E.V.A. komt een soortgelijk verhaal voor, met een gynaecoloog in Amsterdam.


</doc>
<doc id="516898" url="https://nl.wikipedia.org/wiki?curid=516898" title="Contagieuze boviene pleuropneumonie">
Contagieuze boviene pleuropneumonie

Contagieuze boviene pleuropneumonie of CBPP (besmettelijke longontsteking bij runderen) is de enige ziekte die op de A-lijst van de OIE (wereldorganisatie voor diergezondheid) staat dat niet wordt veroorzaakt door een virus. Contagieuze boviene pleuropneumonie wordt veroorzaakt door een bacterie ("Mycoplasma"). Runderen en waterbuffels zijn vatbaar voor contagieuze boviene pleuropneumonie. Wilde runderen en kamelen zijn vaak resistent tegen de ziekte. Europese runderrassen zijn gevoeliger voor de ziekte dan Afrikaanse runderrassen.

Contagieuze boviene pleuropneumonie wordt veroorzaakt "Mycoplasma mycoides" ondersoort "mycoides SC" (boviene biotype). "Mycoplasma" zijn bacteriën die geen celwand hebben. dit heeft als gevolg dat ze niet gevoelig zijn voor antibiotica uit beta-lactamine groep zoals penicilline.<br>
eigenschappen:

Mycoplasma kunnen door het ontbreken van een celwand slecht overleven binnen een gastheer. Besmetting vindt voornamelijk plaats door middel van direct contact via urine ofspeekseldruppels die ontstaan tijdens het hoesten. Er zijn gevallen bekend dat de ziekte door de placenta heen is overgegeven van moederdier op jong.

Contagieuze boviene pleuropneumonie heeft een gemiddelde incubatietijd van 1 - 3 maanden, maar het is niet ongewoon dat de incubatietijd langer duurt. Tijdens een uitbraak vertoont ongeveer 33% van de dieren ziekteverschijnselen, 46% van de dier lijdt aan de subklinische vorm van de zieke en tot 21% kan resistent zijn tegen de ziekte. 10% - 70% van de dieren kan komen te overlijden als gevolg van contagieuze boviene pleuropneumonie.<br>
symptomen:<br>
volwassen dieren:

jonge dieren:

Contagieuze boviene pleuropneumonie is endemisch in het merendeel van Afrika, maar komt ook voor in Azië en dan met name in China en India. Zo nu en dan is er ook uitbraak in zuid Europa. In de afgelopen 10 jaar zijn er uitbraken geweest in Italië, Spanje en Portugal. In de Verenigde staten heerste contagieuze boviene pleuropneumonie ook, maar daar zijn ze erin geslaagd de ziekte in 1893 volledig uit te roeien.

Vanwege de lange incubatietijd van contagieuze boviene pleuropneumonie is in quarantaine van alle dieren uit een besmet gebied vaak niet de oplossing. Omdat de ziekte alleen wordt overgedragen door direct contact is een importverbod van vatbare dieren uit regio’s waar de ziekte heerst de beste manier om een regio vrij te houden van de ziekte. Voor regio’s waar de ziekte endemisch is er een vaccin beschikbaar. Dit vaccin heeft wel nadelen, het kan een heftige lokale reactie veroorzaken wat afsterven van lokaal weefsel als gevolg kan hebben.


</doc>
<doc id="516901" url="https://nl.wikipedia.org/wiki?curid=516901" title="Ziekte van Von Recklinghausen">
Ziekte van Von Recklinghausen

Neurofibromatose type 1 (afgekort: NF1) werd voorheen ook wel de ziekte van Von Recklinghausen genoemd. Dit is een genetische aandoening, veroorzaakt door een mutatie in het gen voor het eiwit neurofibromine. De aandoening werd voorheen tot de facomatosen gerekend. NF1 is een autosomaal dominant overervende aandoening. In ongeveer 50% van de gevallen komt de mutatie in het gen van een van de ouders, de andere helft betreft nieuwe mutaties.

Het gen dat deze aandoening veroorzaakt, is gelegen op de lange arm van chromosoom 17.

NF1 is een zeldzame ziekte. Slechts 1:3000 mensen wordt geboren met NF1.

De meest voorkomende symptomen van NF1 zijn:

Andere symptomen:

NF 1 openbaart zich meestal tijdens de kindertijd en puberteit. Ook op volwassen leeftijd kunnen complicaties en symptomen ontstaan, maar de kans is dan kleiner.

Lamotrigine, een anti-epilepticum en HCN-agonist, wordt onderzocht als geneesmiddel bij deze ziekte. 


</doc>
<doc id="516945" url="https://nl.wikipedia.org/wiki?curid=516945" title="Periaqueductale grijs">
Periaqueductale grijs

Het periaqueductale grijs (PAG) of de substantia grisea centralis is een gebied met zenuwcellen in de hersenstam. Het ligt rondom (Grieks: περί, "peri" = rondom) de aquaeductus mesencephali, de 'waterleiding' in de middenhersenen voor het vervoer van hersen- en ruggenmervloeistof tussen de derde en vierde ventrikel. Het gebied is grijs, wat betekent dat er veel celkernen van neuronen aanwezig zijn. De cellen, welke in het periaqueductale grijs liggen, hebben een functie in de volgende vijf gedragingen:


Het PAG is een soort schakelcentrum. Er komt informatie binnen welke in het PAG verwerkt wordt. Vervolgens worden premotorische neuronen in de hersenstam aangestuurd. Deze premotorische neuronen sturen vervolgens motorische neuronen in de hersenstam en in het ruggenmerg aan. De motorische neuronen in de hersenstam sturen direct spieren aan.
Een voorbeeld van spieren die aangestuurd worden zijn de spieren om de urineblaas en de sluitspier van de urineblaas. 

Bij onderzoek naar bloeddrukregulatie is veel activiteit gevonden in het PAG bij bloeddrukverlaging en bloeddrukverhoging. Het PAG stuurt zenuwcellen aan, die de bloedvaten verwijden of versmallen. Dit komt doordat spieren in de wand van de slagaders en aders aangespannen of ontspannen worden.


</doc>
<doc id="517333" url="https://nl.wikipedia.org/wiki?curid=517333" title="Kop-romplengte">
Kop-romplengte

De kop-romplengte is een term om de afmetingen van een bepaalde diersoort aan te geven (voornamelijk bij zoogdieren, maar ook bij hagedissen, krokodilachtigen en salamanders). De kop-romplengte is de afstand van de top van de snuit tot het begin van de staart (bij grotere dieren) of tot de anus (bij kleinere dieren).

De kop-romplengte verschilt van de lichaamslengte of totale lengte doordat de lengte van de staart bij de kop-romplengte niet wordt meegenomen, en bij de lichaamslengte wel. Vaak wordt bij de kop-romplengte ook de staartlengte apart vermeld.

De kop-romplengte wordt bij kleinere dieren opgemeten door het dier met de buik naar boven op een schuifmaat te leggen. Bij grotere dieren wordt een meetlint gebruikt. De rondingen van het lichaam worden hierbij meegenomen.



</doc>
<doc id="517381" url="https://nl.wikipedia.org/wiki?curid=517381" title="Nambla">
Nambla

Nambla ("North American Man/Boy Love Association") is een controversiële Noord-Amerikaanse organisatie, opgericht in 1978, die seks tussen mannen en minderjarige jongens goedkeurt en verdedigt, zolang het met wederzijdse toestemming gebeurt. Minderjarig wil in dit verband zeggen: jonger dan 16 jaar (in Nederland), en niet 18 jaar.

Deze organisatie diende als inspiratie voor de Turbonegro-klassieker "Midnight Nambla", alsook voor een aflevering van South Park. (Cartman Joins NAMBLA)

In 1991 werd de organisatie uit de International Lesbian and Gay Association (ILGA) gestoten nadat de conservatieve senator Jesse Helms:


</doc>
<doc id="517392" url="https://nl.wikipedia.org/wiki?curid=517392" title="Ependymcel">
Ependymcel

Ependymcellen zijn de endotheelcellen van de hersenkamers en het centrale kanaal van het ruggenmerg. De ependymcellen zijn van de familie van de neuroglia, bevatten trilharen en vormen neurogliavezels.
De ependymale cellen vormen de begrenzing van het centrale wervelkanaal en de vier ventrikels. Ook produceren ze het hersenvocht ("liquor cerebrospinalis").


</doc>
<doc id="517402" url="https://nl.wikipedia.org/wiki?curid=517402" title="Lunula (anatomie)">
Lunula (anatomie)

De Lunula is een omschrijving van het halve (lichter gekleurde) maantje in de vingernagel, in het begin van de nagel, tegen het nagelbed aan. Het heeft een witte kleur omdat het bestaat uit nieuwe cellen van de nagelmatrix. Zodra de nagel groeit, verschuiven de cellen naar de vrije rand en worden deze doorzichtig. Iedereen heeft deze halve maantjes, maar ze zijn niet altijd zichtbaar. Soms bevinden ze zich net onder de huid.


</doc>
<doc id="518119" url="https://nl.wikipedia.org/wiki?curid=518119" title="Tui Na">
Tui Na

Tui Na (ook wel aangeduid als "Tuina") is een Chinese vorm van massage. Letterlijke betekenis: Tui=duw en Na=grijp.

Er zijn verschillende vormen van "Tui Na". Vaak wordt een op shiatsu (dat wil zeggen drukpuntmassage) gelijkende vorm van massage toegepast. Andere vormen van Tui Na maken gebruik van het manipuleren van de ledematen. Ook kan de therapeut de gewrichten manipuleren door de ledematen te bewegen.

Tui Na behoort tot de traditionele Chinese geneeskunde.



</doc>
<doc id="518355" url="https://nl.wikipedia.org/wiki?curid=518355" title="Tropie">
Tropie

Een tropie is een beweging die vooral bij planten wordt waargenomen en wordt opgewekt en gericht door een uitwendige prikkel.
Dit fenomeen is niet te verwarren met nastieën en taxieën. De drie fenomenen verschaffen planten de mogelijkheid op uitwendige prikkels te reageren en zo nodig in hoog tempo, zonder dat zij over een centraal zenuwstelsel beschikken. 

Tropieën komen in positieve en negatieve vorm voor. Een positieve reactie is richting de prikkel en een negatieve reactie is van de prikkel weg. 

Een tropie komt bij planten meestal voor in de vorm van een draaiende beweging in de groei, zodat de plant naar de prikkel toe of juist van de prikkel af groeit. Dit wordt veroorzaakt door een lagere concentratie groeihormonen (auxinen) aan de kant waar de plant heen groeit, waardoor de plant aan de ene kant minder lang wordt dan de aan de andere kant en buigt. 

Afhankelijk van de soort prikkel wordt het woord "tropie" voorafgegaan door een Grieks voorvoegsel, dat de soort prikkel aanduidt. Enkele voorbeelden: 


Leerboek der plantenfysiologie, 1972


</doc>
<doc id="518392" url="https://nl.wikipedia.org/wiki?curid=518392" title="Zilveren boomkussen">
Zilveren boomkussen

Het Zilveren boomkussen ("Reticularia lycoperdon" of "Enteridium lycoperdon") is een vrij algemene slijmzwam. Het plasmodium is kussenvormig en kan tot een centimeter of tien uitgroeien. De inhoud van het organisme is aanvankelijk wit, en wordt later chocoladebruin, de buitenkant is aanvankelijk wit, dan zilverachtig en uiteindelijk ook chocoladebruin.


</doc>
<doc id="518441" url="https://nl.wikipedia.org/wiki?curid=518441" title="Albrecht Kossel">
Albrecht Kossel

Ludwig Karl Martin Leonhard Albrecht Kossel (Rostock, 16 september 1853 – Heidelberg, 5 juli 1927) was een Duits arts, fysioloog en Nobelprijswinnaar in de geneeskunde. Het werkgebied van Albrecht Kossel was dat van de fysiologische chemie, in het bijzonder de chemie in de celweefsels. In de loop van zijn carrière richtte hij zich meer op de proteïnen.

In 1853 werd Kossel op 16 september als oudste zoon van de Russische consul Albrecht Kossel en zijn vrouw Clara Jeppe geboren in Rostock. In 1872 begon hij zijn studie geneeskunde aan de zojuist gevestigde universiteit van Straatsburg. In 1878 promoveerde hij aan de Universiteit van Rostock, en wordt hij assistent van zijn toenmalige leraar Hoppe-Seyler. In 1883 werd hij door Emil du Bois-Reymond tot directeur van het Berlijnse Instituut voor de fysiologie benoemd. Hierdoor werd hij tegelijk ook buitengewoon professor aan de faculteit der geneeskunde. 

In 1895 werd Kossel professor op de leerstoel voor fysiologie en directeur van het fysiologisch instituut te Marburg. In 1901 verhuisde hij naar de Universiteit van Heidelberg als opvolger van Wilhelm Friedrich Kühne en Hermann von Helmholtz. In 1910 verkreeg Kossel de Nobelprijs voor de Geneeskunde en Fysiologie als "erkenning van zijn bijdrage aan de kennis der celchemie door zijn werk aan proteïnen die aan de kernsubstantieën vastzitten"; hij ontdekte met name nucleïnezuren die de basis vormen van DNA. Na een kort ziekbed stierf Kossel op 5 juli 1927 in Heidelberg.

Albrecht Kossel was gehuwd met Luise Holtzmann en had een dochter en een zoon, Walther Kossel. Zijn zoon werd een beroemd natuurkundige en ontdekte röntgenstraalinterferenties binnen kristallen.


</doc>
<doc id="518476" url="https://nl.wikipedia.org/wiki?curid=518476" title="Orpiment">
Orpiment

Het mineraal orpiment of auripigment is een arseen-sulfide met de chemische formule AsS.

Het doorzichtig tot doorschijnend citroengele, oranjegele of bruingele orpiment heeft een parelglans, een vaalgele streepkleur en het mineraal kent een perfecte splijting volgens het kristalvlak [010]. Het kristalstelsel is monoklien. Orpiment heeft een gemiddelde dichtheid van 3,52, de hardheid is 1,5 tot 2 en het mineraal is niet radioactief. Het mineraal is sterk pleochroïsch, van wit tot grijswit met een lichtrode tint.

De naam van het mineraal auripigment is afgeleid van het Latijnse "aurus" (goud) en "pigmentum" (kleurstof), vanwege de gouden glans van het mineraal. Als gele verfstof was het ook bekend onder de naam "operment", "geel zwavelarsenicum", "rusgeel", "Chineesgeel" of "koningsgeel".

Orpiment is een mineraal dat wordt gevormd in hydrothermale aders van lage temperatuur, in hete bronnen en als een verweringsproduct van arseen-houdende mineralen, voornamelijk realgaar. De typelocatie is niet gedefinieerd. Het mineraal wordt onder andere gevonden in de Twin Creeks mijn, ten noorden van Winnemucca, Humboldt County, Nevada, Verenigde Staten.

Het mineraal werd sinds de Oudheid gebruikt als pigment waartoe het verpulverd werd, gewassen om een surplus aan zwavel te verwijderen en gemengd met een bindmiddel. Wegens de taaie structuur die zich onder druk vormt, was het verpulveren niet eenvoudig. De taaie laagjes werden handmatig gepeld en met houten spatels geplet daar contact met metaal tot verkleuringen leidde. Het mineraal werd gevonden nabij vulkanen en warmwaterbronnen, vaak samen met het rode realgaar dat ook wel eens in het pigmentpoeder verzeild raakte. 

De oudste bekende toepassingen stammen uit het Oude Egypte waar het gevonden is op objecten uit de eenendertigste eeuw voor Christus, zoals sarcofagen, en op papyri. Opmerkelijk, gezien de giftigheid, was het gebruik in cosmetica. Het dure pigment werd in Egypte soms versneden met gele oker. In het Grieks heette het "arsenikon" en de naam van het element arsenicum is daarvan afgeleid. In het Perzisch was de naam "zarnich", "goudkleurig". Plinius de Oudere en Vitruvius vermelden het als "auripigmentum", letterlijk "goudspigment". Tijdens de late middeleeuwen werd het via Venetië uit Klein-Azië in Europa geïmporteerd. De Franse naam "orpiment" werd toen gebruikelijk. Het werd vooral in tempera toegepast, vaak voor de illustratie van handschriften, bijvoorbeeld in de heraldiek. Zegelwas kreeg er een mooie gouden kleur mee. De giftigheid was al vroeg bekend: in de middeleeuwen waarschuwden monniken elkaar dat een enkele keer vergeten de handen te wassen voordat men ging eten al fataal kon zijn. Het pigment werd zelfs opzettelijk ingezet om handschriften te beschermen tegen insectenvraat. Het pigment had een citroengele tot oranje tint. De stof was zeer gewild wegens de hoge verzadiging en de lichtechtheid, een combinatie waarvoor toen geen enkel alternatief bestond. Daarbij speelde het een rol in de alchemie en werden er allerlei magische eigenschappen aan toegeschreven die samenhingen met de gouden kleur en de vreemde brekingseffecten van de kristallen. Dat gaf ook aanleiding tot de naam "koningsgeel" want orpiment en realgaar heetten in de alchemie de "Twee Koningen". Er was echter geen belangrijke toepassing in olieverf in welke techniek men het minder giftige en dure loodtingeel inzette. Het viel wegens de taaiheid ook nauwelijks in olie te wrijven. Een schilderij waarin onderzoek orpiment heeft aangetoond is de "Kindermoord in Bethlehem" door Peter Paul Rubens. In de negentiende eeuw werd orpiment volledig vervangen door minder giftige alternatieven zoals Indisch geel, gummigut en aureoline. Er was echter een kleine opleving aan het eind van die eeuw toen stromingen als het symbolisme om romantische redenen teruggrepen op "authentieke" historische pigmenten, vooral als die iets mysterieus hadden. Een belangrijke exporteur van het mineraal was in die periode Yunnan in China.

Al in de Oudheid werd orpiment gezuiverd door het mineraal te verhitten met zwavel waardoor het sublimeerde. Sinds op z'n laatst in de vijftiende eeuw werd het in Europa synthetisch vervaardigd door sublimatie van arsenicum en zwavel. De stoffen konden droog verwerkt worden door verhitting of geprecipiteerd in een oplossing.

Orpiment is halfdekkend. Het is goed lichtecht. Het verkleurt op zich niet maar reageert wel verkleurend met koperverbindingen zoals azuriet en groenspaan, vroeger de belangrijkste blauwe en groene pigmenten. Het werd daarom niet gebruikt om geelgroene tinten te mengen. Het reageert ook met loodverbindingen als loodwit en loodtingeel. Dat maakte het in wezen onbruikbaar voor olieverf. In olie droogt het pigment ook zeer langzaam. Vaak probeerde men het orpiment te isoleren door een laagje gom of was. Het is niet geschikt voor fresco want het kleurt zwart in de kalk. In de loop der eeuwen kan het oxideren tot een wit arsenicumoxide, AsO, vooral in lijmverf. Het is zeer giftig en ieder contact moet vermeden worden, vooral als poeder en vloeistof. Dat wordt eenvoudiger gemaakt doordat de stof een afstotende zwavelgeur verspreidt. In de "Colour Index" is het het PY 39.




</doc>
<doc id="519012" url="https://nl.wikipedia.org/wiki?curid=519012" title="Boortrifluoride">
Boortrifluoride

Boortrifluoride (BF) is een zeer toxische, kleurloze verbinding van boor en fluor, die onder standaardomstandigheden gasvormig is. Boortrifluoride is een vlakke molecule, omdat boor sp-gehybridiseerd is. Hierdoor beschikt boor over een leeg orbitaal. Dit is een 2p-orbitaal dat loodrecht op het vlak van de boor-fluorbindingen staat. Dit lege orbitaal is verantwoordelijk voor het feit dat boortrifluoride een Lewiszuur is.

De Lewiszure eigenschappen maken boortrifluoride geschikt om gebruikt te worden als zure katalysator in situaties waarin H minder geschikt is. Onder meer wordt boortrifluoride gebruikt als katalysator bij de synthese van ethylbenzeen en de analyse van de vetzuursamenstelling van dierlijke en plantaardige oliën en vetten.

Commercieel gezien wordt het gas verhandeld in gascilinders of als een oplossing (15 of 52 massaprocent) in methanol.



</doc>
<doc id="519027" url="https://nl.wikipedia.org/wiki?curid=519027" title="Frits Bernard">
Frits Bernard

Frits Bernard (Rotterdam, 28 augustus 1920 – aldaar, 23 mei 2006) was een Nederlandse psycholoog en seksuoloog. Hij was een voorvechter voor de rechten van homoseksuelen en pedofielen.

Hoewel Bernard in Nederland geboren was, verhuisde hij op zevenjarige leeftijd naar Spanje waar hij les kreeg aan de Duitse internationale school. Kort voor de Tweede Wereldoorlog keerde hij terug naar Nederland.

Bernard studeerde psychologie aan de Universiteit van Amsterdam en promoveerde aan de Katholieke Universiteit Nijmegen bij Theo Rutten. Een van zijn studiekennissen was Jan Hanlo, die evenals hij efebofiel was.

Eind jaren vijftig werd dr. Bernard lid van de belangenorganisatie voor homoseksuelen COC en schreef onder het pseudoniem "Victor Servatius" in het COC-blad "Vriendschap", waarin hij vooral vanuit wetenschappelijk perspectief over homoseksualiteit en pedofilie schreef. Op zeker moment werden echter hij en Edward Brongersma door de rest van de redactie op een zijspoor gezet.

Bernard en Brongersma waren sinds 1958 met elkaar bevriend en werkten aanvankelijk veel samen tijdens het begin van de emancipatorische beweging rond pedofilie. In 1975 ontstond echter een - zoals later bleek definitieve - breuk nadat Brongersma zich verzette tegen de inhoud van Bernards publicatie "Pedofilie", waarin de resultaten waren verwerkt van een psychologisch onderzoek onder een groep pedofielen. Dit ideologisch geschil zette zich voort nadat Brongersma in 1976 een reeks baanbrekende artikelen publiceerde over genoemd thema in Intermediair. Bernard 'revancheerde' zich door kritische reacties in te sturen naar dit blad, onder zijn tweede schuilnaam (naast Victor Servatius) 'dr Ernst Otto Born'. Bernard zou daarna in zijn publicaties rond het controversiële thema de rol en activiteiten van Brongersma negeren, en de hoofdrol in de geschiedenis van het pedo-activisme in Nederland (en zelfs internationaal) naar zichzelf en zijn 'Enclave' toetrekken.

Bernard had in de jaren vijftig een eigen groep voor pedofielen opgericht met internationale vertakkingen, de "Enclave Kringen". Begin jaren zestig had Enclave tevens een kleine uitgeverij in Den Haag, waar Bernard (onder zijn pseudoniem Victor Servatius) twee novellen publiceerde met een efebofiele thematiek, "Vervolgde Minderheid" en "Costa Brava".

In de jaren zeventig leek het activisme van Bernard en anderen, inclusief zijn wetenschappelijk onderzoek, succes te hebben in het bespreekbaar maken van pedofilie in Nederland en elders, maar in de jaren tachtig en negentig keerde het tij opnieuw. Bernard bleef tot op hoge leeftijd publiceren, voornamelijk over pedofilie en andere van het algemene patroon afwijkende seksuele gedragingen (parafilieën).



</doc>
<doc id="519039" url="https://nl.wikipedia.org/wiki?curid=519039" title="Poliovirus">
Poliovirus

Het Poliovirus is een enterovirus behorend tot de picornaviridae (pico-rna-viridae: kleine RNA-virussen). Het virus wordt via de ontlasting van besmette personen afgegeven. Het virus kan van de ene op de andere mens worden overgebracht. Het poliovirus is de veroorzaker van kinderverlamming of poliomyelitis.


</doc>
<doc id="519080" url="https://nl.wikipedia.org/wiki?curid=519080" title="Antimoonkaliumtartraat">
Antimoonkaliumtartraat

Antimoonkaliumtartraat of braakwijnsteen is een dubbelzout van wijnsteenzuur met kalium en antimoon(III)oxide. Het werd gebruikt werd in de strijd tegen bepaalde parasitaire wormen (schistosomen). Antimoonkaliumtartraat komt in normale vorm als het trihydraat voor.

De Engelse arts Edward Jenner slaagde erin de stof door verbeterde zuiverheid beter te doseren, waardoor het als geneesmiddel betrouwbaarder en minder giftig werd.


</doc>
<doc id="519254" url="https://nl.wikipedia.org/wiki?curid=519254" title="Apathie">
Apathie

Apathie is het gebrek aan emotie, motivatie of enthousiasme. Apathie kan voorkomen bij verschillende psychische stoornissen zoals anorexia nervosa, autisme en depressies of bij uitputtingsverschijnselen, dementie en frontaal syndroom.

Apathie is een psychologische term voor een vorm van ziekelijke onverschilligheid, wanneer een persoon niet de kracht op kan brengen te reageren op het emotionele, sociale en geestelijk leven. Dit kan bijvoorbeeld ontstaan bij mensen met diabetes. Deze patiënten hebben niet genoeg energie om te reageren op de sociale omgeving. 

Apathie kan ook een uiting zijn van een gebrek aan (zelf-)vertrouwen en/of berusting, waardoor een bepaalde actie die theoretisch effect zou kunnen/moeten hebben niet (meer) wordt ondernomen. Dat kan terecht zijn. Als iemand (persoon, organisatie ...) niet adequaat reageert op de wensen van zijn "doelgroep" (partner, cliënteel, burgers, ... ) dan kan er bij die doelgroep apathie ontstaan, in dergelijk geval een te verwachten reactie. De oplossing moet dan niet in de eerste plaats bij de apathisch reagerende doelgroep worden gezocht, maar bij de organisatie die de apathie opwekt en het vertrouwen moet herstellen.




</doc>
<doc id="519646" url="https://nl.wikipedia.org/wiki?curid=519646" title="Biostabil (tandheelkunde)">
Biostabil (tandheelkunde)

De Biostabil® is een productlijn van kunststof kiezen voor gebitsprotheses. De producent is de firma Dentsply International, leverancier voor tandartsen, prothetici en tandtechnici. De merknaam is ook in handen van desbetreffende firma. 

Onterecht wordt deze merknaam verward met de Biostabil 2000, een simpele hanger met een draaimechanisme en magneet van Bruno Santanera. 



</doc>
<doc id="519757" url="https://nl.wikipedia.org/wiki?curid=519757" title="Counseling">
Counseling

Counseling (soms ook wel als "counselling" geschreven) is een laagdrempelige vorm van (emotionele) hulpverlening. Letterlijk vertaald uit het Engels betekent het "raadgeven". Het doel van counseling is het helpen van mensen bij:

Counseling is resultaatgericht en pragmatisch van aard. Het gaat er om dat een cliënt doelen gaat formuleren en gaat handelen om deze doelen te bereiken.

Mensen gaan naar een counselor bij problemen en vragen met emotionele (psycho-sociale) achtergronden. Waar counseling vandaan komt wordt hieronder uitgelegd. 

Counseling is in oorsprong gebaseerd op de humanistische psychologische stroming. Carl Rogers is een spilfiguur binnen deze invalshoek. Grofweg stelt hij dat mensen geholpen worden als de hulpverlener qua houding aan vier voorwaarden voldoet:
Empathie is iets anders dan sympathie. Sympathie staat namelijk voor medelijden, medeleven en mededogen. Empathie staat voor 'de wil om te begrijpen'.

Rogers stelde dat een cliënt niets heeft aan sympathie; een cliënt kan namelijk niks met een uitspraak van een hulpverlener die zegt:"Goh, wat erg voor je." Rogers vond dat je als hulpverlener de cliënt moet willen begrijpen en dat begrip ook moet teruggeven aan de cliënt. Met andere woorden; een cliënt heeft meer aan een hulpverlener die zegt:"Ik begrijp dat dit bij jou enorm veel pijn doet."

De reden waarom Rogers dit stelde, ligt in het feit dat de humanistische psychologische stroming ervan uitgaat dat mensen een oerdrang hebben tot groei (tot ontwikkeling). Als 'groei' wordt belemmerd, dan ontstaan er volgens Rogers problemen. Door begrip te hebben voor de cliënt (en door dit begrip te uiten naar de cliënt), ontstaat er bij de cliënt inzicht in zijn of haar blokkades. Vervolgens ontstaat er begrip voor zijn of haar remmingen en kan de cliënt daarmee aan de slag.

Empathie richt zich voornamelijk op de emotionele ervaring en beleving van de cliënt. Als een cliënt deze gevoelens gaat herkennen en gaat erkennen, wordt het voor de cliënt mogelijk om vanuit dat inzicht problemen te lijf te gaan of vragen te beantwoorden.

Als de hulpverlener dus op gevoel reflecteert en begrip heeft voor de emoties en belevingen, helpt dit de cliënt om zich te concentreren (focussen) op zijn of haar eigen innerlijke ervaringen. Dit levert de nodige herkenning en erkenning op; belangrijk bij het oplossen van problemen of het vinden van antwoorden op vragen.

Het tweede aspect dat Rogers belangrijk vond, is onvoorwaardelijke acceptatie. Dit is niet zozeer gericht op het gedrag van de cliënt. Het is juist gericht op de gedachten, gevoelens en belevingen van de cliënt.

Rogers ging ervan uit dat mensen met problemen geblokkeerd worden in de persoonlijke groei en ontwikkeling. Deze blokkades worden vaak gevormd door gevoelens van schaamte. Als een hulpverlener alle gedachten, gevoelens en belevingen van een cliënt accepteert, leert een cliënt dat hij z'n eigen gedachten, gevoelens en belevingen ook mag accepteren. Hierdoor drukt de cliënt zijn gedachten, gevoelens en belevingen niet meer weg, maar is hij open naar zijn eigen 'zijn'.

Als deze openheid aanwezig is, is het voor de cliënt mogelijk om zijn persoonlijke groei en ontwikkeling te hervatten.

Het derde aspect dat Rogers belangrijk vond, is congruentie. Deze term slaat op het 'echt' zijn van de hulpverlener tegenover de cliënt. Dat betekent dat een hulpverlener oprecht moet zijn in hetgeen hij verbaal en non-verbaal aan zijn cliënt vertelt.

Rogers ging ervan uit dat mensen met problemen niet meer congruent door het leven gaan. Wat ze innerlijk denken, voelen en beleven; dat uiten ze niet naar buiten toe. Daarentegen uiten zij gedachten, gevoelens en belevingen die door de omgeving zijn ingegeven. Met andere woorden; ze gedragen zich zoals zij denken dat anderen willen dat zij zich gedragen.

Om cliënten duidelijk te maken dat de 'innerlijke persoon' en de 'uiterlijke persoon' identiek kunnen en mogen zijn, moeten hulpverleners volgens Rogers zelf congruent zijn. Pas dan leren cliënten dat dit ook voor hen zelf geldt. Met andere woorden; Rogers stelde dat als de hulpverlener congruent gedrag vertoont naar zijn cliënt, de cliënt als vanzelf leert om ook congruent gedrag te vertonen.

De trias van Rogers (empathie, onvoorwaardelijke acceptatie en congruentie) is tegenwoordig binnen elke psycho-therapeutische school ingeburgerd. Het is immers bewezen dat de trias van Rogers helpt om:

Alleen, de trias van Rogers is niet het enige dat nodig is om mensen met problemen te helpen. Niet voor niets bestaan er zeer veel psycho-therapeutische scholen, psychologische modellen en hulpverleningsmethoden.

Counseling erkent dit. Vandaar dat ze gebruikmaakt van verschillende (psychologische) theorieën, invalshoeken en methoden. Alles met het doel om aan te sluiten bij de cliënt en om hem/haar zo goed mogelijk met diens problemen en vragen bij te staan. Deze pragmatische manier van werken is dus eclectisch van aard.

Counseling heeft veel raakvlakken met psychotherapie. Zo worden verschillende inzichten uit de psychotherapie toegepast, met als doel om problemen op te lossen of te verlichten en om vragen te beantwoorden.

Toch is counseling (met nadruk) geen psychotherapie. Zo houdt counseling zich niet bezig met psychiatrische stoornissen of zware psycho-sociale problematieken. Daarbij richt counseling zich primair op het 'hier-en-nu'.

Counseling is daarom ideaal:

Counseling richt zich dus op problemen en vragen met een (lichte) psycho-sociale achtergrond, waarbij er geen sprake is van een psychiatrische stoornis. Dit lijkt wellicht een klein werkgebied. Toch vallen de meeste problemen en vragen binnen dit veld.

In de reguliere zorg is het Algemeen Maatschappelijk Werk de meest laagdrempelige instantie voor maatschappelijke en psycho-sociale zorg. Deze zorg is niet geheel te vergelijken met counseling. Het verschil is soms niet erg helder en zit 'm voornamelijk in het feit dat:

Het maatschappelijk werk heeft samengevat vier kerntaken:

Counseling heeft feitelijk één kerntaak; psycho-sociale hulpverlening. Deze zorg is erg op het individu en diens beleving gericht. Het gaat bij counseling dan ook om het:

Het werkgebied van het maatschappelijk werk omvat dus meer dan het werkgebied van counseling. Daarbij zijn de methoden qua psycho-sociale hulpverlening vaak anders.

Het maatschappelijk werk biedt namelijk actieve begeleiding bij het feitelijk doen. Binnen het maatschappelijk werk is het dan ook niet ongebruikelijk dat er soms wordt gehandeld voor de cliënt (bijvoorbeeld hulp bij het invullen van formulieren of bij het aanvragen van een en ander).

Binnen counseling is het hoogst uitzonderlijk dat de counselor handelt voor de cliënt. Counseling werkt vanuit het principe dat de cliënt zelf handelt; de counselor biedt via gesprekken begeleiding bij 'het doen', maar 'doet' zelf niets voor de cliënt.

Daarbij ligt het accent binnen het maatschappelijk werk (als het gaat om de psycho-sociale hulpverlening) voornamelijk op de ontwikkeling van de zelfredzaamheid van het individu en het functioneren binnen zijn/haar eigen sociale omgeving.

Natuurlijk geldt dit ook bij counseling; zelfredzaamheid en de relatie tot de omgeving is ook binnen counseling van grote waarde. Alleen ligt het accent bij counseling meer op de 'innerlijke reflectie' en 'innerlijke groei'. Denk hierbij aan het beter leren kennen van jezelf, aan het leren omgaan met de eigen (negatieve) emoties en aan het leren omgaan met persoonlijke problemen en vragen.

Te allen tijde is de cliënt zelf de enige persoon om te bepalen welke hulp en/of werkwijze voor hem/haar de beste is. Niemand kan dat voor een individu bepalen als alleen het individu zelf!

De keuze van de cliënt is natuurlijk afhankelijk van de informatie die een cliënt tot zijn/haar beschikking heeft. Voorlichting is daarom van groot belang. Of een cliënt nu bij een counselor, maatschappelijk werker of psychotherapeut komt; een cliënt behoort goed geïnformeerd te worden over alternatieve mogelijkheden binnen de hulpverlening.

Counseling is vooral curatief (helend) van karakter en legt het de nadruk op de emotionele aspecten van problemen en vragen. Een counselor is een laagdrempelige hulpverlener bij problemen en vragen met emotionele (psycho-sociale) achtergronden. Hoe de hulpverlening door de counselor in z'n werk gaat wordt hieronder globaal beschreven.

Als een cliënt naar een counselor gaat, wordt het eerste gesprek een intakegesprek genoemd. Tijdens dit gesprek:

Een intakegesprek is dus erg relevant voor zowel de cliënt als de counselor. Zo moet het 'klikken' tussen de cliënt en de counselor. Zo moet de hulpverlener uitleggen hoe hij te werk gaat en moet de cliënt akkoord gaan met deze manier van werken. De counselor moet checken of de hulpvraag van de cliënt binnen zijn competenties valt. Anders moet hij de cliënt doorverwijzen naar andere hulpverlening. En zo zijn er meer belangrijke zaken die tijdens een intake moeten worden besproken.

Afhankelijk van het intakegesprek wordt er een counselingstraject opgestart. Een dergelijk traject bestaat uit individuele gesprekken van één tot anderhalf uur.

Counseling is een gestructureerd proces naar verbetering:
daadwerkelijk te realiseren.

Bij het uitvoeren van het gekozen stappenplan vormt de counselor continu een klankbord. Dat is belangrijk. Want ondanks dat verbetering positief is, blijkt verandering meestal angsten op te roepen. Een counselor is zich hiervan bewust. Via overleg wordt de cliënt daarom continu op maat gestimuleerd om de gewenste verandering(en) te realiseren.

Een counselingstraject is relatief kortdurend. Een gemiddelde is moeilijk te geven. Een traject kan namelijk uit 3 sessies bestaan, maar ook uit 25 sessies. Dit is volledig afhankelijk van het probleem, de vraag, de omstandigheden et cetera.

Voorop staat dat de cliënt nut moet ervaren van een traject. Is dat nut niet aanwezig, dan gaat de counselor daarover in gesprek met de cliënt. Hij kan dan het advies geven om door te gaan met een traject, of om het traject af te sluiten. Te allen tijde is de cliënt baas over zijn eigen traject. Hij/zij is degene die een traject aangaat en ook stopt.

Een goede counselor werkt altijd volgens een ethische code waarnaar hij counseling aanbiedt. Deze code omvat grofweg 6 belangrijke basiselementen:
Tijdens het counselen moet de counselor al het mogelijke doen om de veiligheid van zijn cliënt te garanderen. Counseling is een vorm van hulpverlenen. Uitbuiting, in wat voor vorm dan ook, is nooit toegestaan. Ongeacht de setting of het counselingstarief; de counselor moet altijd werken volgens de hoogste ethische standaard.
De counselor moet zicht bewust zijn van zijn eventuele vooroordelen en stereotiepe opvattingen. De counselor moet ervoor zorgen dat hij een anti-discriminerende houding en gedrag heeft.
De counselor moet op het hoogste niveau vertrouwelijkheid bieden, omdat hij de privacy van zijn cliënten respecteert. Hierdoor bouwt de counselor de vertrouwensband op die noodzakelijk is voor het counselen.
De counselor moet de condities en voorwaarden -waaronder hij counseling aanbiedt- vooraf aan zijn cliënt duidelijk maken. Bij tussentijdse verandering hiervan, moet de counselor vooraf met de cliënt overeenstemming bereiken.
Tijdens en rond de counselingsrelatie moet de counselor duidelijke grenzen stellen en in acht nemen. Hij moet altijd rekening houden met de effecten van overlappende, dubbele en/of al bestaande relaties.
De counselor moet al het mogelijke doen om de kwaliteit van zijn werk te controleren, zijn eigen competenties te verbeteren en om steeds binnen de grenzen van zijn competenties te werken. De counselor moet regelmatig gebruikmaken van geschikte supervisie en/of intervisie.



</doc>
<doc id="520051" url="https://nl.wikipedia.org/wiki?curid=520051" title="Avolitie">
Avolitie

Avolitie is een term uit de psychiatrie die verwijst naar het onvermogen om initiatief te nemen of een gebrek aan motivatie om een begonnen taak te voltooien. Vaak is wel de wil om iets te doen aanwezig, maar zijn de wilskracht en vitaliteit hiertoe ontoereikend. In ernstige gevallen kan bij iemand bijvoorbeeld de motivatie ontbreken om een baan te zoeken, voldoende te eten of aandacht te besteden aan zijn persoonlijke verzorging.

Avolitie kan een symptoom zijn van verschillende psychische aandoeningen, maar wordt het meest gezien als 'negatief symptoom' bij schizofrenie. Avolitie is tevens een kenmerk van klinische depressie. Ook het gebruik van bepaalde medicijnen kan avolitie als bijwerking hebben.

Er zijn overeenkomsten met apathie, maar dit duurt in principe korter en is doorgaans niet pathologisch. Als iemand zijn taken wel verricht, maar hieraan geen plezier of genoegen beleeft, wordt dit anhedonie genoemd.


</doc>
<doc id="520167" url="https://nl.wikipedia.org/wiki?curid=520167" title="Alogie">
Alogie

Alogie, alogia of afasie is een vorm van gedachtearmoede en het daarmee samenhangende taalgebruik. Dit verschijnsel uit de psychiatrie kan zich door een gebrek aan ideeën uiten in beperkte spraak (spraakarmoede). De zinnen zijn kort en er wordt slechts een minimum aan woorden gebruikt. Gesprekken kunnen uiterst moeizaam verlopen en de informatie moet als het ware uit de persoon worden getrokken. In het uiterste geval spreekt iemand helemaal niet meer. Dit wordt mutisme genoemd.

Het komt ook voor dat iemand veel meer spreekt dan passend is bij zijn ideeën of gedachten van het moment. Iemand kan zijn gedachten bijvoorbeeld op veel verschillende manieren verwoorden, zijn eigen woorden herhalen (palilalie), de woorden van anderen herhalen (echolalie), neologismen gebruiken of geheel onsamenhangende taal gebruiken. In het uiterste geval kunnen vormen van glossolalie optreden (niet in de religieuze betekenis).

Denkstoornis


</doc>
<doc id="520668" url="https://nl.wikipedia.org/wiki?curid=520668" title="Jan Bleuland">
Jan Bleuland

Jan Bleuland (Gouda, 20 juli 1756 - Utrecht, 8 november 1838) was stadsarts van Gouda, hoogleraar te Harderwijk en Utrecht en rector magnificus van de universiteiten van Harderwijk en Utrecht.

Bleuland werd geboren als zoon van de Goudse metselaar en aannemer Jasper Bleuland en Aafje de Jong. Na zijn studie aan de Latijnse school op de Groeneweg te Gouda trad hij in de voetsporen van zijn oom Cornelis Bleuland, chirurgijn te Gouda. Na een jaar 'stage' gelopen te hebben in het apothekersvak ging hij in 1774 medicijnen studeren te Leiden. Op 21 juni 1780 promoveerde hij aldaar op een proefschrift "Over het moeilijk of verhinderde doorslikken van spijzen". Direct na het afronden van studie vestigde hij zich in zijn geboortestad Gouda als stadsdokter.

Bleuland trouwde op 15 maart 1781 in Leiden met Adriana Cornelia Cuijpers, zuster van een Leids geneesheer en dochter van Adrianus Cuijpers en Johanna Bronkwaal. Het echtpaar kocht een huis "de Arke Noach" op de Westhaven te Gouda, waar op 14 augustus 1783 hun dochter Aafje werd geboren. Zijn vrouw overleed kort na de bevalling. Jan Bleuland hertrouwde op 12 augustus 1785 met de eveneens uit Leiden afkomstige Catharina Blauw. Ook uit dit huwelijk werd één dochter (Henriëtte Cornelia) geboren.

Met grote regelmaat verschenen er van zijn hand - al vanaf zijn Goudse periode - wetenschappelijk werken op medisch en anatomisch gebied. Bleuland was de enige medicus in zijn tijd, die verhelderende illustraties gebruikte in zijn boeken. Zijn wetenschappelijk activiteiten bleven niet onopgemerkt. In 1791 werd hij benoemd tot hoogleraar in de ontleed-, heel- en verloskunde aan de universiteit van Harderwijk. Van 1793-1794 was hij rector magnificus van deze universiteit. In 1795 werd hij hoogleraar te Utrecht. Van de universiteit van Utrecht is hij tweemaal rector magnificus geweest en wel van 1797-1800 en van 1816-1817.

Koning Lodewijk Napoleon benoemde Bleuland tot "ridder van de Hollandse Unie". Tijdens het verblijf van Lodewijk Napoleon in Utrecht was hij consulterend geneesheer van de koning.

In 1826 ging hij met emeritaat en kon zich vanaf dat moment geheel wijden aan de door hem aangelegde collectie van ontleedkundige preparaten. De totale collectie werd door Koning Willem I aangekocht als anatomisch museum voor de Universiteit van Utrecht. Een beschrijving van dit Museum Bleulandium is nog door Bleuland zelf vervaardigd en is uitgegeven voorzien van illustraties van de hand van J. H. Verheijen.

Jan Bleuland overleed op 82-jarige leeftijd op 8 november 1838 en ligt begraven op begraafplaats Soestbergen te Utrecht.





</doc>
<doc id="520733" url="https://nl.wikipedia.org/wiki?curid=520733" title="Niementowski-kleurstof">
Niementowski-kleurstof

De Niementowski-kleurstof is genoemd naar de Poolse scheikundige Stefan Niementowski, die eveneens zijn naam gegeven heeft aan een bepaalde reactie om chinolines te synthetiseren (de zogenaamde Niementowski-reactie). Hij beschreef de naar hem genoemde kleurstof voor het eerst in 1910:



</doc>
<doc id="520865" url="https://nl.wikipedia.org/wiki?curid=520865" title="Eudokiaziekenhuis">
Eudokiaziekenhuis

Eudokia is de naam van een voormalig christelijk ziekenhuis te Rotterdam. Sinds 1991 bestaat het, na de fusie met het gemeentelijke Bergwegziekenhuis als IJsselland Ziekenhuis in Capelle aan den IJssel.

Het ziekenhuis werd opgericht door de diaconie van de Gereformeerde Kerk van Rotterdam als rechtstreeks gevolg van een meer actieve en veranderende rol van de diaconie. In 1889 stichtten de gereformeerden een verpleeghuis voor chronisch zieken, Eudokia, en daarmee was het eerste gereformeerde ziekenhuis in Nederland een feit. Aan de wieg van Eudokia staat W. van den Bergh, eerst dominee in de Nederlandse Hervormde Kerk, in 1886 meegegaan met de Doleantie. In 1890 stierf hij; hij heeft Eudokia niet meer meegemaakt.

Tijdens provinciale diaconale conferenties in 1888 werd besloten tot de instelling van een gesticht voor ongeneeslijke zieken. Een commissie heeft de mogelijkheid daarvoor onderzocht; in 1889 kon zij een rapport aanbieden. De oprichtingskosten werden daarin geraamd op 1000 gulden en de jaarlijkse kosten begroot op zo'n 2500. Deze onkosten zouden gedekt moeten worden door collectes in de kerken en door het heffen van verpleeggelden, gesteld op vier gulden per persoon per week.

Het probleem was de huisvesting. Uiteindelijk kon de villa Welbehagen, later Eudokia genoemd, gehuurd worden. Op 18 juli 1890 vond de officiële opening plaats.

De omzetting van de naam Welbehagen in het Griekse "Eudokia" was meer dan alleen een vertaling, zoals bleek uit het voorstel van ds. F. Lion Cachet:

"Nomen, omen; de naam, een profetie, 'Eudokia' (Welbehagen) zou zulk een welluidende gepaste naam zijn voor deze Stichting der Barmhartigheid.
De naam Eudokia was een program, dat uitdrukking gaf aan wat men als achtergrond zag van het verpleegtehuis, daarbij denkend aan de engelenzang uit Lucas 2: 'Ere zij God in de hoogste hemelen, en vrede op aarde, in de mensen een welbehagen".

Zo werd Welbehagen Eudokia, al zou het nog een jaar duren voordat de naam Eudokia in de officiële stukken gebruikt werd.

Na de Tweede Wereldoorlog werd het een algemeen ziekenhuis.

Na de sloop van het ziekenhuis werd het terrein opnieuw ingericht. Het nieuwe "Eudokiaplein" bevat een winkelcentrum genaamd "Eudokiapassage", een kantoorgebouw dat onder andere het kantoor van de deelgemeente Noord huisvest en woningbouw waaronder een woontoren van 17 verdiepingen.




</doc>
<doc id="520877" url="https://nl.wikipedia.org/wiki?curid=520877" title="Gele monnikskap">
Gele monnikskap

De gele monnikskap ("Aconitum vulparia") is een zeer giftige plant die behoort tot de ranonkelfamilie ("Ranunculaceae"). De soort staat op de Nederlandse Rode Lijst van planten als zeer zeldzaam en matig in aantal afgenomen. In Nederland komt de plant in Zuid-Limburg voor.

De plant wordt 50-125 cm hoog. De bladeren zijn niet tot de voet ingesneden en de bladslippen zijn breder dan 1 cm.

De gele monnikskap bloeit van juni tot augustus met bleekgele bloemen. Het bovenste, 2 cm hoge kelkblad heeft de vorm van een helm en is meer dan twee keer zo hoog als breed.. De bloeiwijze is een tros. De bovenste nectariën staan verticaal op een rechte nagel, dat een draadvormig ingerold spoor heeft. De vrucht is een kokervrucht, waarvan er meestal drie voorkomen.

De plant komt voor op kalkrijke grond langs beken in loofbossen.


</doc>
<doc id="520933" url="https://nl.wikipedia.org/wiki?curid=520933" title="Henry Morgentaler">
Henry Morgentaler

Henry Morgentaler (geboren als Henekh Morgentaler, Łódź (Polen), 19 maart 1923 – Toronto, Canada, 29 mei 2013) was een Joods-Canadese abortusdokter en -activist.

Als overlevende van de Holocaust (hij was opgesloten in het concentratiekamp Auschwitz) kreeg hij van de Verenigde Naties een beurs om een medische opleiding te volgen in Duitsland, waar hij woonde bij een familie die gedwongen werd om hem in huis op te nemen.

Na zijn opleiding weigerde hij naar Israël te verhuizen, omdat hij niet geloofde in het zionisme. In 1950 verlieten hij en zijn vrouw Europa en trokken naar Canada. Hij werkte bijna 20 jaar als huisarts, vooraleer zijn visie op abortus in conflict kwam met anderen. In 1967 gaf hij publiekelijk toe dat hij vond dat een vrouw moest kunnen kiezen om haar zwangerschap af te breken.

Twee jaar later gaf hij zijn praktijk op en begon hij in Montreal illegale abortussen openlijk uit te voeren. In 1970 werd hij in Quebec gearresteerd omwille van de uitvoering van een abortus. Drie jaar later beweerde hij 5000 illegale abortussen uitgevoerd te hebben. In 1974 werd hij veroordeeld tot gevangenisstraf, maar in beroep werd hij vrijgepleit.

In de jaren 1980 werd het hele geval overgedaan in Ontario, maar toen moest hij uiteindelijk verschijnen voor het Supreme Court of Canada. Hij werd hier vrijgesproken. In 1988 zou het Canadees Hooggerechtshof het "Morgentalervonnis" uitvaardigen, waarmee alle beperkingen op de abortuswet werden opgeheven omdat deze volgens het hooggerechtshof het grondwettelijk recht van de vrouw op “veiligheid van de persoon” schenden.

Aan het begin van de 21ste eeuw probeert hij 2 abortusklinieken te openen boven de poolcirkel, zodat de vrouwen daar niet de verre reizen meer moeten ondernemen om abortus te laten uitvoeren.

In 2005 kreeg hij de Couchiching Award for Public Policy Leadership, voor zijn werk voor de vrouwenrechten en voor de voortplantingsgezondheidszorg.

In 2008 ontving hij de titel Officier in de Orde van Canada. Hierop kwam scherpe kritiek van onder meer de Canadese bisschoppenconferentie. Pater Lucien Larre, een salesiaan die dezelfde onderscheiding eerder kreeg voor zijn werk onder probleemjongeren, leverde zijn onderscheiding in uit protest.

Eind mei 2013 is hij thuis in Toronto op 90-jarige leeftijd overleden.


</doc>
<doc id="521196" url="https://nl.wikipedia.org/wiki?curid=521196" title="Carl Clauberg">
Carl Clauberg

Carl Clauberg (Wupperhof (tegenwoordig deel van Leichlingen), 28 september 1898 — Kiel, 9 augustus 1957) was een Duits gynaecoloog die in de Tweede Wereldoorlog experimenteerde met sterilisaties op honderden vrouwelijke gevangenen in Auschwitz.

Deze experimenten betroffen onder andere injecties, chirurgie en bestraling. Hij werd na de oorlog in de Sovjet-Unie veroordeeld tot 25 jaar cel. Bij een gevangenenuitruil in 1955 kwam hij echter weer vrij. Na protesten van kampoverlevenden werd hij in West-Duitsland opnieuw gearresteerd, maar hij overleed in zijn cel aan een hartinfarct voor het proces plaats kon vinden.

In augustus 2010 werden in een huis in Polen ruim 150 medische instrumenten van hem teruggevonden.


</doc>
<doc id="521197" url="https://nl.wikipedia.org/wiki?curid=521197" title="Frozen shoulder">
Frozen shoulder

Frozen shoulder (letterlijk: "bevroren schouder") of periarthritis humeroscapularis is een aandoening waarbij de bewegingsmogelijkheid van het schoudergewricht (glenohumeraal gewricht) sterk is verminderd door verminderde elasticiteit van het gewrichtskapsel. Voor de diagnose frozen shoulder is een bewegingsbeperking van meer dan 50% gedurende langer dan drie maanden vereist.

De frozen shoulder komt het meest voor bij patiënten tussen de 40 en 60 jaar en vaker bij vrouwen. Diabetes mellitus is geassocieerd met frozen shoulder. Bij patiënten met schouderklachten die naar een polikliniek orthopedie werden verwezen, werd bij 7% als einddiagnose frozen shoulder gesteld.

In de meeste gevallen is de oorzaak van een 'frozen shoulder' niet duidelijk, dan spreekt men van primaire adhesieve capsulitis. Er is een aantal oorzaken bekend van secundaire adhesieve capsulitis, zoals:

Ook patiënten bekend met diabetes mellitus hebben een grotere kans op het krijgen van adhesieve capsulitis, waarbij gedacht wordt aan een verband met veranderde vascularisatie bij diabetes. Pathofysiologisch is er sprake van een ontstekingsreactie van het gewrichtskapsel. Daarbij is de recessus axilllaris verkleefd.

Een frozen shoulder begint meestal eerst met pijnklachten. Pas daarna treedt de bewegingsbeperking op de voorgrond die ook gepaard kan gaan met veel pijn. In een later stadium nemen de pijn en de bewegingsbeperking weer af. De klachten lossen zich vrijwel altijd vanzelf op, maar houden gemiddeld zo'n één tot anderhalf jaar aan. Doordat de spieren lange tijd niet worden gebruikt kunnen soms blijvende bewegingsbeperkingen ontstaan. Doordat de pijn doorgaans snel erger wordt als men niet beweegt, kan een frozen shoulder leiden tot langdurige en ernstige slaapproblemen die het normaal functioneren overdag in grote mate kunnen belemmeren of zelfs onmogelijk maken. In extreme gevallen kan de langdurige slapeloosheid zelfs leiden tot algehele verzwakking en sterk gewichtsverlies.

Een groot deel van de behandeling bestaat uit bestrijding van de pijn, meestal met oraal paracetamol of NSAID's. Omdat het gewrichtskapsel echter weinig doorbloeding heeft, hebben de meeste orale pijnstillers maar een gering effect. Het is ook mogelijk binnen het gewricht (intra-articulair) ontstekingsremmers (corticosteroïden) en pijnstillers (lidocaïne) te injecteren. Ook fysiotherapie wordt gebruikt, zowel actieve bewegingsoefeningen als passieve technieken om de bewegelijkheid van het gewrichtskapsel te verbeteren. Deze behandelingen kunnen de symptomen verlichten, maar veranderen het beloop meestal niet. Als deze conservatieve therapie faalt, is het mogelijk operatief te behandelen. Een orthopedisch chirurg kan de arm onder anesthesie bewegen om het kapsel op te rekken. Ook kan er chirurgisch ruimte worden gemaakt, tussen de musculus subscapularis en de musculus supraspinatus. Dit gebeurt meestal via een kijkoperatie. Sinds kort bestaat er een nieuwe, niet operatieve, methode, die door 1 arts in de wereld wordt uitgevoerd: Oolo Austin Trigenics (OAT) Frozen Shoulder Recovery Procedure. In tegenstelling tot de andere behandelingen wordt de frozen shoulder in 1 behandeling (en wat oefeningen achteraf) verholpen.




</doc>
<doc id="521219" url="https://nl.wikipedia.org/wiki?curid=521219" title="Stralingsziekte">
Stralingsziekte

De stralingsziekte is een ziekte die optreedt bij ioniserende straling, meer bepaald wanneer het slachtoffer in korte tijd een dosis van meer dan 0,7 gray (Gy) ontvangt. De gray is de eenheid van de geabsorbeerde ioniserende straling in een bepaalde massa. De symptomen van de ziekte zijn vermoeidheid, misselijkheid, braken en diarree. Omdat deze symptomen ook optreden bij griep wordt een diagnose vaak laat gesteld. Wanneer de dosis die van 8 Gy overschrijdt, is die dodelijk. Volgens onderzoek overlijdt 99% van de mensen die 8 Gy in het beenmerg te verduren kregen, aan de stralingsziekte. 

Hoewel ioniserende straling aan het eind van de 19e eeuw werd ontdekt, realiseerde men zich nog niet direct de gevaren. Nikola Tesla liep brandwonden op van röntgenstraling, en Marie Curie zou aan leukemie overlijden, vrijwel zeker veroorzaakt door de straling waaraan zij blootstond. Bovendien hadden zij en haar echtgenoot Pierre Curie kapotte vingertoppen door het werken met radioactieve materialen. Marie Curie waarschuwde dan ook voor de gevaren van ioniserende straling.

Toch werd radioactiviteit door allerlei kwakzalvers als wondermiddel aangeprezen. In water opgeloste radiumzouten werden als tonicum verkocht, terwijl radium ook gebruikt werd in contrastvloeistof. Bekend waren de horloges waarvan de wijzers waren bestreken met lichtgevende radiumhoudende verf. Na een aantal incidenten werden radiumhoudende producten in veel landen verboden, maar bleef radioactieve kwakzalverij nog steeds ondergronds bestaan. 

Toch werden de gevaren van ioniserende straling nog steeds danig onderschat. De atoomwetenschappers Daghlian en Slotin overleden in respectievelijk 1945 en 1946 na ongelukken waarbij ze een dodelijke dosis straling opliepen, de zogenaamde 'Demon Core' incidenten. Ze hadden geen enkele bescherming. Ook liet het Amerikaanse leger na atoomproeven wel eens soldaten door de inslagzone marcheren. 

De atoomaanvallen op Hiroshima en Nagasaki droegen uiteindelijk sterk bij tot het volledige besef over de korte- en langetermijngevaren van ioniserende straling.

Als aan de volgende voorwaarden voldaan wordt ontwikkelt zich vaak stralingsziekte:

De stralingsziekte verloopt meestal in stadia. Deze stadia zijn te onderscheiden maar het tijdstip, de duur en de ernst van de symptomen zijn afhankelijk van de dosis.
Over het algemeen geldt dat, naarmate de dosis hoger wordt, de acute symptomen sneller optreden en langer aanhouden, de latente fase korter en de herstelperiode langer duurt, en de kans op overleven kleiner wordt. De LD50 voor radioactieve bestraling ligt op 3,5 Gy bij goede conditie en goede medische verzorging, en op 2,5 Gy bij slechte conditie zonder medische verzorging. Vanaf ongeveer 8 Gy wordt de kans op overleven zeer onwaarschijnlijk en kan eventuele behandeling slechts pijnbestrijdend zijn.

Ioniserende straling beschadigt het DNA van cellen. In eerste instantie kan dit mutaties bij de celdeling veroorzaken en dus uiteindelijk kanker. Wanneer de dosis hoger wordt raken de DNA-strengen ook zwaarder beschadigd. De cel kan nu de celdeling niet meer voltooien en geen eiwitten meer produceren, en sterft af. Het spreekt voor zich dat hierdoor de sneldelende cellen als zwaarst zullen zijn beschadigd. Hierop is radiotherapie gebaseerd, daar tumoren snel delen en dus gevoeliger voor straling zijn dan normale cellen. Hogere doses straling kan de structuur van de cellen zodanig vernietigen dat onder de microscoop slechts een waterige of vettige gelei te zien is.

Hierdoor zal een hoge stralingsdosis het lichaam op de volgende manieren beschadigen.

In principe bestaat er geen behandeling tegen de directe effecten van ioniserende straling. Slechts de secundaire effecten kunnen eventueel bestreden of beperkt worden.

Het maakt overigens verschil of de bestraling lokaal of over het gehele lichaam plaatsvond. Iemand kan bijvoorbeeld 100 Gy op zijn handen ontvangen, maar dit betekent dat het lichaam in zijn geheel slechts 5 Gy ontvangt. Het is mogelijk dat de handen geamputeerd moeten worden, maar in dit geval zal de patiënt zelf verder geen stralingsziekte ontwikkelen.

Wanneer het hele lichaam bestraald is, zal in eerste instantie het gevaar van infecties moeten worden bestreden. Dit doet men door een steriele omgeving, het toedienen van antibiotica en bloed, en eventueel een beenmergtransplantatie om te zorgen dat het lichaam zelf weer witte bloedcellen kan produceren. Verder richt de behandeling zich op het bestrijden van pijn.

Chelatietherapie zou eventueel ook kunnen helpen, wanneer de stralingsbron bestaat uit zware radioactieve metalen in het bloed, zoals plutonium. De metaaldeeltjes worden ingekapseld en uitgescheiden zodat ze geen kwaad meer kunnen.

Afhankelijk van de dosis is het waarschijnlijk dat de volgende symptomen optreden:



</doc>
<doc id="521994" url="https://nl.wikipedia.org/wiki?curid=521994" title="Musculus brachialis">
Musculus brachialis

De musculus brachialis is een spier die aan de voorzijde over het ellebooggewricht loopt. Hij is samen met de m. biceps brachii de belangrijkste buigspier van de bovenarm, ongeacht de pro- of supinatiestand van de onderarm. Deze spier bevindt zich in het dorsale compartiment van de arm maar ligt toch zo ventraal dat het tot de ventrale bovenarmspieren behoort en flexie als functie heeft. De m. brachialis wordt geïnnerveerd door de nervus musculocutaneus (welke ook de m. biceps brachii innerveert).


</doc>
<doc id="522002" url="https://nl.wikipedia.org/wiki?curid=522002" title="Musculus pectoralis minor">
Musculus pectoralis minor

De musculus pectoralis minor of kleine borstspier is een spier aan de voorzijde van de borstkas met een aanhechting aan de schoudergordel via het ravenbekuitsteeksel ("processus coracoides"). Hij is hierdoor in staat om de schoudergordel naar beneden te trekken ("detractie") en de scapula naar het midden te draaien ("mediorotatie"). De spier is gelegen onder de musculus pectoralis major.


</doc>
<doc id="522052" url="https://nl.wikipedia.org/wiki?curid=522052" title="Wigparadox">
Wigparadox

De wigparadox is een optische illusie die op de toeschouwer paradoxaal overkomt. Op de afbeelding hiernaast staat de wigparadox in beeld gebracht. Er staan twee, op het eerste gezicht even grote, vierkleurige driehoeken, beide opgebouwd uit dezelfde vormen, die enkel anders gerangschikt zijn. Er ontstaat een paradox doordat in de onderste figuur een vakje meer nodig lijkt te zijn om de driehoek te vormen.

Volgens Martin Gardner is deze puzzel in 1953 bedacht door de amateurgoochelaar Paul Curry uit New York. De wigparadox wordt daarom ook de "paradox van Curry" genoemd. Het principe van dergelijke paradoxen is echter al sinds circa 1860 bekend.

Deze wigparadox berust op een misleiding. Op het eerste gezicht lijken de beide veelkleurige figuren op driehoeken, maar dat zijn ze niet. De veronderstelde 'schuine zijde' is in beide figuren geen rechte lijn. Dit wordt veroorzaakt doordat de rode en de blauwe driehoek niet gelijkvormig zijn. Op de overgang tussen het blauwe en rode gebied maakt deze lijn in beide figuren een knik. In de bovenste figuur is de knik instulpend en in de onderste uitstulpend. Het overgangspunt in de bovenste figuur ligt hoger dan hetzelfde punt in de onderste figuur. Dit laatste is in de tekening goed te zien door de ruitjes. Het verschil in oppervlakte tussen de instulpende en uitstulpende figuur is precies één hokje, dit is het hokje dat in de onderste figuur 'over' lijkt te zijn.

De veronderstelde hypotenusa is geen rechte lijn omdat de blauwe driehoek en de rode driehoek niet gelijkvormig zijn. Voor gelijkvormige driehoeken geldt dat paren overeenkomstige zijden gelijke verhoudingen hebben. In de grotere rode driehoek verhouden de rechte zijden zich tot elkaar als 3:8, dus gelijk aan 0,375, en in de kleinere blauwe driehoek verhouden de rechte zijden zich als 2:5, wat gelijk is aan 0,4. Deze verhoudingen zijn weliswaar bijna aan elkaar gelijk, maar toch verschillend.

Soortgelijke figuren kunnen ook gemaakt worden met andere verhoudingen. De bovenstaande getallen 2, 3, 5 en 8 zijn vier opeenvolgende getallen uit de rij van Fibonacci. Omdat de verhoudingen van opeenvolgende getallen in deze rij convergeren naar de gulden snede, zullen de gebruikte verhoudingen (zoals hierboven 2:5 en 3:8) waarbij een getal wordt overgeslagen convergeren naar het kwadraat van de gulden snede. Hierdoor wordt het effect bereikt van de ogenschijnlijke gelijkvormigheid van de twee driehoeken die langs de "hypotenusa" van de grote figuur liggen. De twee driehoeken laten in de grote "driehoek" nog een rechthoek open. In het voorbeeld heeft die rechthoek in het ene geval de afmetingen 3 bij 5 en in het andere geval 2 bij 8. Zij hebben dus oppervlakten 3 × 5 = 15 en 2 × 8 = 16. Precies een verschil van 1. Algemeen geldt voor de termen in de rij van Fibonacci:

Bijgevolg kunnen ook andere figuren, die hetzelfde verschijnsel vertonen, gemaakt worden met vier andere, opeenvolgende getallen uit de rij van Fibonacci.



</doc>
<doc id="522797" url="https://nl.wikipedia.org/wiki?curid=522797" title="Nastie">
Nastie

Een nastie is een beweging die vooral bij planten wordt waargenomen en wordt opgewekt door een uitwendige prikkel. Bij een nastie bepaalt de bouw van het bewegende orgaan de bewegingsrichting. Hierbij is het niet van belang waar de prikkel aan de plant plaatsvindt. De prikkel dient alleen als signaal voor de beweging. Een nastie vindt relatief snel plaats en kan omkeerbaar zijn, zoals de reactie op aanraking bij het kruidje-roer-mij-niet (thigmonastie) en de beweging van de sluitcellen van een huidmondje. De beweging van de sluitcellen van een huidmondje kan fotonastisch, hydronastisch of thermonastisch zijn.

Een nastie moet niet verward worden met een tropie of een taxie. Taxieën komen in het plantenrijk alleen voor bij vrij bewegende sporen, zoals zoösporen en stuifmeelkorrels. Bij een tropie bepaalt de prikkel de bewegingsrichting, zoals tegen de zwaartekracht ingroeien van wortels (geotropie).

De drie fenomenen verschaffen planten de mogelijkheid op uitwendige prikkels te reageren en zo nodig in hoog tempo, zonder dat zij over een centraal zenuwstelsel beschikken. 

Afhankelijk van de soort prikkel wordt het woord "nastie" voorafgegaan door een Grieks voorvoegsel, dat de soort prikkel aanduidt. Enkele voorbeelden: 



</doc>
<doc id="522847" url="https://nl.wikipedia.org/wiki?curid=522847" title="Akrit Jaswal">
Akrit Jaswal

Akrit Jaswal (Noorpur, 23 april 1993) is een Indiaas wonderkind en wetenschapper.

Jaswal wendt zijn gaven aan voor de medische wetenschap. Op zijn zevende voerde hij zijn eerste operatie uit, op een achtjarig meisje wier vingers aan elkaar waren gebrand. Hij studeert medicijnen om ooit kanker en aids te kunnen genezen.


</doc>
<doc id="522886" url="https://nl.wikipedia.org/wiki?curid=522886" title="Clostridium histolyticum">
Clostridium histolyticum

Clostridium histolyticum is een bacterie. Het is een gram-positieve, sporenvormende staaf.

"Clostridium histolyticum" wordt in de bodem gevonden en is waarschijnlijk ook een bewoner van het darmkanaal bij mens en dier. De bacterie wordt zelden in wonden gevonden en de isolatie ervan heeft niet altijd een klinische betekenis.

De bacterie is niet strikt anaeroob en kan zeer zwak op aeroob geïncubeerde platen groeien. Daardoor wordt deze bacterie ook wel eens verward met "Clostridium tertium" die óók aeroob kan groeien, dit in tegenstelling tot andere "Clostridium"-soorten .

In een Gram-preparaat ziet men kleine Gram-positieve staafjes en oudere en aeroob geïncubeerde culturen ontwikkelen zich tot filamenteuze vormen. Sporen worden alleen bij anaerobe incubatie gevormd en zijn ovaal en relatief groot; ze liggen subterminaal en vervormen de bacterie. De bacterie is verder ook beweeglijk.
Kolonies op een bloedagar zijn β-hemolitisch, klein, ongeveer rond, ondoorschijnend en grijswit met een glanzend oppervlak en een gladde rand..

"Clostridium histolyticum" zet geen suikers om, beschikt over gelatinase en is zeer proteolytisch.


</doc>
<doc id="523238" url="https://nl.wikipedia.org/wiki?curid=523238" title="Stank">
Stank

Stank is, in de dagelijkse betekenis, een geur die door de mens wordt waargenomen en door onze hersenen "negatief" wordt beoordeeld. 

Wetenschappelijk gezien zijn het de "moleculen" die bovengenoemde reactie met zich meebrengen. Dit negatief beoordelen van een geur is meestal een (evolutionair geprogrammeerd) signaal dat een situatie of een product niet in orde is, bijvoorbeeld stank door rotting, en is dus een signaal om zich te verwijderen van de stankbron.

Vele gifstoffen ruiken echter niet onaangenaam: fosgeen, lewisiet, koolmonoxide, blauwzuur, en vele andere hebben geen of zelfs een aangename geur. 

Stank kan bij hoge intensiteit leiden tot klachten als hoofdpijn en braakneigingen. Stank kan leiden tot geurhinder of stankoverlast.

Stinkdieren maken hier gebruik van door in geval van nood hun aanvaller met een nevel van zeer walgelijke geurstoffen te besproeien die voornamelijk thiolen en thio-esters bevat:

Tijdens de "natte" ontzwaveling van aardolie komt meestal een mengsel vrij van verschillende fenolen, chinonen, thiolen en thiol-esters van onder meer heterocyclische verbindingen en polycyclische aromatische koolwaterstoffen. Deze stoffen kunnen als ze in kleine hoeveelheden vrijkomen al stankoverlast veroorzaken.

De aangenaamheid van een geur kan worden vastgesteld aan de hand van de 'hedonische waarde'. Een negatieve hedonische waarde betekent een negatieve beoordeling van de geur, en dus stank. Deze negatieve beoordeling kan variëren van -1 tot -4, wat respectievelijk voor 'zeer licht onaangenaam' en 'zeer onaangenaam' staat. De hedonische waarde kan ook positief zijn, voor aangename geuren.

a. "Eerste keus": voorkomen dat de stank ontstaat.<br>
b. "Door het uitwassen van stank uit de lucht"; dit kan alleen als de stank kan worden ingezogen bijvoorbeeld vanuit een schoorsteen of afzuigkanaal; hiervoor worden specifieke gaswassers gebruikt.<br>
c. "Door toepassing van Geurneutraliserende Middelen"; deze reageren met stankmoleculen waardoor een derde, niet stinkend product ontstaat.

Het voorbeeld van het stinkdier is door de mens overgenomen. Professionele stinkbommen worden ontworpen door politie en militairen voor oproerbestrijding. Stankwapens zijn effectief, zelfs bij lage concentraties, en zijn veiliger dan peperspray en traangas. Het meest effectief is een mengsel van verschillende stoffen, waardoor men niet aan de geur kan wennen. Wie bevangen wordt door de geur krijgt last van hoofdpijn en braakneigingen, en zal al snel afzien van het kwaad dat hij in de zin had.

Stinkbommen maken deel uit van het assortiment van vele feestwinkels. Ze bestaan meestal uit een ampul met daarin een sulfidezout, bijvoorbeeld ammoniumsulfide. In contact met vocht uit de lucht ontstaat een sterke rotte-eierenlucht door het vrijkomende waterstofsulfide. Een ander veelgebruikte stankbom is gebaseerd op butaanzuur, en kan verkregen worden door boter te laten reageren met loog. Butaanzuur is ook in pure vorm verkrijgbaar. In alle gevallen geldt dat stinkbommen niet gebruikt mogen worden in te kleine afgesloten ruimtes, in menigten waar paniek kan uitbreken, of jegens een weerloos persoon.

Een aantal chemicaliën ruikt voor de mens zeer vies. Deze zijn onder andere:

Een aantal Nederlandse uitdrukkingen verwijst naar stank of stinken. Enkele voorbeelden zijn:

Zowel de namen van de stoffen ozon en broom zijn afgeleid van Oudgriekse woorden "stinken" of "rieken". 


</doc>
<doc id="523615" url="https://nl.wikipedia.org/wiki?curid=523615" title="Blaar (medisch)">
Blaar (medisch)

Een blaar of blein (in België) (Latijn: bulla) is een holte in of onder de opperhuid, waarin vocht zit. In de efflorescentieleer van de dermatologie worden blaren onderscheiden van vesikels: vesikels zijn kleiner dan 1 cm, blaren groter. Dit onderscheid kan helpen om ziektes te herkennen. Veel blaren worden veroorzaakt door extreme verhitting of afkoeling van de huid of door aanhoudende druk of wrijving. In het eerste geval spreekt men van een "brandblaar", in het tweede geval gewoon van een "blaar", of soms ook wel "drukblaar". Er zijn echter nog meer huidaandoeningen waarbij blaren kunnen voorkomen.

Brandblaren ontstaan door contact van de huid met hete gassen, vloeistoffen of andere materialen. Extreme koude, zoals aanraking van vloeibare stikstof, heeft hetzelfde effect op de huid als hitte. Ook sterk bijtende chemicaliën kunnen brandblaren veroorzaken wanneer ze met de huid in aanraking komen.

Een brandblaar is een tweedegraadsverbranding. Er vormt zich vocht tussen de opperhuid en de lederhuid. Deze blaarvorming is in het algemeen vrij pijnlijk. Wanneer grote oppervlakken verbrand zijn, is de pijn vaak extreem. Belangrijk is dat, hoewel een deel van de huid is vernietigd, er toch nog delen van de opperhuid gaaf zijn gebleven. Hierdoor kan er na loslating van de wondkorstjes uit zichzelf nieuwe huid over de wond groeien. De genezing duurt, afhankelijk van de diepte van de brandwond, enkele dagen tot vier of vijf weken. De haarwortels en zweetkliertjes liggen diep in de huid. Zolang slechts een deel hiervan behouden blijft, is wondgenezing mogelijk. Wel ligt het gevaar van wondinfectie op de loer. Indien dit gebeurt kan de oorspronkelijk intact gebleven huid toch nog verwoest worden, waardoor vorming van nieuwe huid wordt verhinderd. Indien dit gebeurt zijn de vooruitzichten zeer ongunstig.

Brandblaren, hoe groot of klein ook, kan men het beste afdekken – zolang de blaar intact blijft kan er namelijk geen infectie optreden. Gaat de blaar toch stuk, zoals bij grote blaren op dunne huid haast onvermijdelijk is, dan is het afdekken met een steriel gaasje aan te raden om een infectie te voorkomen.

Drukblaren ontstaan meestal door langdurige of hevige wrijving van de huid. Dit kan bijvoorbeeld veroorzaakt worden door slecht zittende kleding tijdens intensieve beweging zoals sporten, of door intensief gebruik van gereedschappen waarbij veel kracht gezet moet worden. In dit laatste geval zal de blaar zich vrijwel altijd in de handen vormen. Het meest komen wellicht blaren op de voeten voor, die veroorzaakt worden door hetzij verkeerd zittende (of nieuwe, niet ingelopen) schoenen, hetzij door een lange wandeling.

Drukblaren zijn vrijwel altijd klein en slechts lokaal aanwezig. Levensbedreigend zijn zij nooit.

In tegenstelling tot brandblaren mogen drukblaren wel worden doorgeprikt; noodzakelijk is dit echter niet. In het algemeen wordt dit alleen gedaan als de zwelling die het gevolg is van de blaar, overlast veroorzaakt. Wel is het belangrijk dat bij het doorprikken de kans op infecties zo klein mogelijk wordt gehouden. Daarvoor gebruikt men een steriele naald. Algemeen raadt men aan een (druk)blaar ongemoeid te laten zolang deze niet openscheurt (of pijn veroorzaakt). Wanneer dit gebeurt, kan best met een wondschaartje de losgekomen huid worden afgeknipt om een mooie, vlakke wondrand te verkrijgen, waarna een wond- of blaarpleister wordt aangebracht. Belangrijk is wel te onthouden dat een open(gescheurde) blaar makkelijker infecteert dan een gesloten blaar.







</doc>
<doc id="523807" url="https://nl.wikipedia.org/wiki?curid=523807" title="Pilus">
Pilus

Een pilus (Latijn; meervoud : "pili") is een haarachtige structuur op het oppervlak van micro-organismen. Pilusvorming komt vooral voor bij gram-negatieve bacteriën.

Een pilus heeft een diameter van negen tot tien nanometer. Pili kunnen verschillende doelen dienen, zoals: overdracht van DNA (sekspilus) of hechting (fimbrium). Het is het eiwit piline dat een uitstulping vormt die bijvoorbeeld nodig is voor hechting of conjugatie. Pili kunnen tussen bacteriën van verschillende soorten ontstaan. Bacteriën kunnen meerdere pili tegelijkertijd hebben. Sommige bacteriële virussen (bacteriofagen) hechten zich vast met een receptor op de (seks)pili bij het begin van hun infectiecyclus. Pili kunnen ook een contractiele kracht bezitten.

Een "sekspilus" is een kleine cytoplasmatische verbinding of conjugatiebuis tussen twee verschillende (eencellige) micro-organismen. Sekspili spelen een rol bij conjugatie, één van de vormen van horizontale genoverdracht, dat wil zeggen ongeslachtelijke, niet-seksuele overdracht van genetisch materiaal. Bacteriën maken een connectie met elkaar via de sekspili. Via deze pili of conjugatiebuis, tussen beide celcytoplasma's kunnen plasmiden worden doorgegeven. Zo kunnen bijvoorbeeld genen voor resistentie tegen bepaalde antibiotica (gelegen op dat plasmide) zich snel verspreiden in een populatie bacteriën. Ondanks de naam 'sekspilus' heeft een pilus niets te maken met de voortplanting van bacteriën.

Een "fimbrium" (Latijn; meervoud: "fimbria") is een korte pilus die gebruikt wordt om de bacterie vast te hechten aan een oppervlak. Fimbria worden hoofdzakelijk aan de celpolen aangetroffen, maar kunnen zich eigenlijk overal op de cel bevinden. Gemuteerde bacteriën die geen fimbria meer kunnen aanmaken, kunnen zich niet binden aan hun 'target'-oppervlak en kunnen dikwijls geen ziekten meer veroorzaken.

Fimbria bevatten lectines. Deze proteïnen zijn noodzakelijk om oligosachariden te herkennen op doelwitcellen. (fimbria van E. coli bevatten lectines om oligosachariden op de epitheliale cellen van het maag-darmstelsel te herkennen)



</doc>
<doc id="523883" url="https://nl.wikipedia.org/wiki?curid=523883" title="Partij voor Naastenliefde, Vrijheid en Diversiteit">
Partij voor Naastenliefde, Vrijheid en Diversiteit

De Partij voor Naastenliefde, Vrijheid en Diversiteit (PNVD) was een Nederlandse politieke partij die officieel werd opgericht op 31 mei 2006. Men wilde aan de Tweede Kamerverkiezingen van 2006 meedoen, maar op 9 oktober 2006 werd bekendgemaakt dat de partij niet voldoende ondersteuningsverklaringen had verzameld. Omdat men in 2010 wederom niet voldoende handtekeningen wist te verzamelen, werd de partij opgeheven.

De partij omschreef zichzelf als een 'humaan-liberale' partij. Uitgangspunt was dat de overheid slechts basisvoorzieningen regelt en voorkomt dat individuen op door hen ongewenste wijze te maken krijgen met anderen die in hun wereld treden.

Omdat vaak verondersteld werd dat de legalisatie van pedoseksuele contacten het belangrijkste streefdoel van de partij was, werd deze in de volksmond en in de media ook wel 'pedo(fielen)partij' genoemd.

De PNVD pleitte voor de legalisatie van seks tussen volwassenen en kinderen vanaf 12 jaar (sinds 2002 is dat vanaf 16 jaar, daarvoor gold het klachtvereiste). Tevens pleitte de partijvoor de legalisatie van soft- en harddrugs en naaktloperij. Ook wilde de PNVD dat de grens voor meerderjarigheid wordt verlaagd naar 16 jaar, iedereen van 12 jaar en ouder stemrecht heeft, en dat de legale leeftijd om te gokken lager wordt gesteld. Hiernaast pleitte de partij voor meer inspraak van burgers: onder meer door een 'bindend referendum op volksinitiatief' vanaf 100.000 handtekeningen, plus verkiezingen voor de publieke omroepen en alle organisaties die niet oproepen tot geweld toe te staan. De partij wilde een compleet seculiere staat en onderwijs, de verwijdering van het huwelijk uit de wet en een algeheel verbod op moord, dus ook op dieren.

De partij wilde een verbod op dierproeven en op vlees- en visconsumptie door mensen, en wilde dat nucleaire wapens worden afgeschaft. De PNVD was ook voor een strengere regelgeving, en was bijvoorbeeld tegen gedoogbeleid, de verjaringstermijn op misdaden, vuurwapenbezit thuis, en wilde rijden onder invloed zwaarder bestraffen. Ook wilde de partij minder gezag afstaan aan de Europese Unie en uit de NAVO stappen.

De mogelijk negatieve effecten van de verlaging van leeftijdsgrenzen wilde de partij tegengaan met onder meer uitgebreider onderwijs en betere voorlichting.

De partijpunten van PNVD zorgden voor veel ophef.

Het bestuur van de partij bestond uit voorzitter Marthijn Uittenbogaard, Ad van den Berg als penningmeester, en Norbert de Jonge als secretaris. Laatstgenoemde werd door het universiteitsbestuur geschorst van de opleiding orthopedagogiek aan de Radboud Universiteit Nijmegen omdat hij zichzelf bekend had gemaakt als pedofiel. Van den Berg was tot 2011 ook enige tijd voorzitter van de in 2014 verboden Vereniging MARTIJN.

Aanvankelijk heette de partij NVD, maar de rechter in Den Haag heeft in een kort geding bepaald dat de partij die afkorting niet langer mocht gebruiken. Het kort geding was aangespannen door het beveiligingsbedrijf NVD uit Haarlem, dat sinds de oprichting van de politieke partij onbedoeld geassocieerd werd met pedofilie. De partij ging sindsdien verder onder de afkorting PNVD.

Vele sites waren begonnen met het verzamelen van handtekeningen om de PNVD een halt toe te roepen. De nationalistische politieke partij de Nationale Alliantie startte een burgerinitiatief om een verbod van deze partij op de agenda van de Tweede Kamer te krijgen.

De stichting Soelaas eiste via een kort geding een verbod tegen de PNVD, maar dat werd op maandag 17 juli 2006 door de rechter verworpen. "Zij willen slechts uiting geven aan hun morele bezorgdheid. Dat is bij lange na niet voldoende om een partij te verbieden", aldus de rechter.

De PvdA wilde bekijken of het toch mogelijk was om een verbod op de partij te bewerkstelligen, op 24 juli spraken de Tweede Kamerleden Khadija Arib en Niesco Dubbelboer hun zorgen over de partij uit.

De Partij voor Naastenliefde, Vrijheid en Diversiteit had geen partijbureau, maar was gehuisvest in een woonhuis te Leiden. Penningmeester Van den Berg verbleef oorspronkelijk op een camping van waaruit hij de media te woord stond. Op 6 juni 2006 meldde het ANP dat Ad van den Berg werd bedreigd. Van den Berg besloot uiteindelijk de camping te verlaten en terug te gaan naar zijn woning in Haarlem. Hij had al eerder gezegd rekening te houden met bedreigingen en mogelijk lichamelijk geweld.

De man kwam met een mes aan.



</doc>
<doc id="524074" url="https://nl.wikipedia.org/wiki?curid=524074" title="1,2-dibroom-3-chloorpropaan">
1,2-dibroom-3-chloorpropaan

1,2-dibroom-3-chloorpropaan of DBCP, op de markt gebracht onder merknaam Nemagon, is een pesticide die in de jaren '60 van de 20e eeuw op grote schaal werd toegepast in de bananen- en suikerrietteelt.

Nemagon werd uitgevonden om minuscule wormpjes, die zich in de wortels van de bananen nestelen, de plant beschadigen en de vrucht ontkleuren, uit te roeien. In de jaren 60 van de 20e eeuw begonnen enkele transnationale fruitbedrijven, waaronder Dole, Del Monte, Standard (tegenwoordig onderdeel van Dole) en United Fruit (vandaag Chiquita Brands International), het massaal en wereldwijd te gebruiken op bananen-, suikerriet-, ananas- en katoenplantages.

In 1979 werd het product verboden in de VS, toen was bewezen dat het ernstige ziektes veroorzaakte en grondvervuilend was, wat generaties later nog gevolgen zou kunnen hebben.

In Costa Rica werd het gebruik in 1978 verboden, maar in Nicaragua bleef men Nemagón toepassen. De arbeiders moesten zonder enige bescherming werken en dronken van het water dat door de pesticide werd besmet. Velen waren niet op de hoogte van de schadelijke gevolgen onder meer doordat de etiketten van de producten alleen in het Engels waren en niet in het Spaans. Pas in de jaren negentig begon het gevaar aan het licht te komen toen in Chinandega en in gemeenschappen in het westen van Nicaragua kinderen misvormd ter wereld kwamen, vrouwen miskramen kregen en onvruchtbaar werden. In 1995 begon de juridische strijd en kwam de eerste rechtszaak op gang tegen de multinationals. In de documentaire Bananas!* wordt op de situatie in Nicaragua ingegaan.

Stereochemisch gezien is de verbinding van belang. Het centrale koolstofatoom heeft vier verschillende substituenten, zodat de verbinding chiraal is. Ook de waterstofatomen aan de eindstandige koolstofatomen zijn diastereotoop (vervanging van het ene waterstofatoom leidt tot een andere verbinding dan vervangen van het andere waterstofatoom met dezelfde substituent). Het gevolg is dat in de NMR de waterstofatomen aan de eindstandige koolstofatomen (-CHBr en -CHCl) elkaar ook opsplitsen.


</doc>
<doc id="524165" url="https://nl.wikipedia.org/wiki?curid=524165" title="Endotheline">
Endotheline

Endotheline (ET) is een hormoon dat wordt gevormd uit de wand van bloedvaten. Het zorgt voor vasoconstrictie. Het wordt gevormd door de verkleining van het eiwit endotheline-groot door het membraangebonden "endotheline-converterend enzym 1" (ECE1). 
Een overmaat aan Endotheline kan leiden tot ischemie (een zuurstoftekort in weefsel en organen). Op dit moment zijn er verschillende stoffen bekend die de hoeveelheid ET of het effect ervan kunnen verminderen. Dit kan op verschillende plaatsen en manieren:

Intracellulair bereikt endotheline zijn effect door activatie van het Gq proteïne, dat koppelt met PLC en zo via DAG en IP3 een Ca-signaal in de cel veroorzaakt. Dit leidt tot samentrekking van gladde spiercellen in de vaatwand, en dus vaatvernauwing.


</doc>
<doc id="524181" url="https://nl.wikipedia.org/wiki?curid=524181" title="Protrombinetijd">
Protrombinetijd

Protrombinetijd, afgekort PT, zegt iets over de bloedstolling via de extrinsieke route van de stollingscascade. De PT is de tijd die het kost om in een reageerbuisje bloed te laten stollen na toevoegen van een activator zoals tromboplastine ofwel weefselfactor. Na het doorlopen van een enzymcascade wordt onoplosbaar fibrine gevormd. Een verlengde PT wijst op een probleem ergens in de extrinsieke route (stollingsfactor VII, V, X of protrombine) van de stollingscascade, maar kan ook een gewenst effect zijn bij bijvoorbeeld het gebruik van antistollingsmiddelen (anticoagulantia die de werkzaamheid van de stolfactor verminderen zoals coumarine-derivaten acenocoumarol en fenprocoumon). Normaal bedraagt de PT tussen de 11 en 14 seconden, maar deze waarden verschillen per laboratorium en gebruikte bepalingsmethode (met name afhankelijk van de gebruikte weefselfactor).




De INR is een gestandaardiseerde manier om de PT weer te geven. Zoals eerder aangegeven kan de test die gebruikt wordt om de PT te bepalen per laboratorium verschillen, met als gevolg dat de PT onderling moeilijk te vergelijken is. Door de PT via een eenvoudige formule te bewerken kan de INR worden verkregen, welke is gecorrigeerd voor deze onderlinge verschillen:
formula_1

Een INR van één is dus de normale situatie, bij gebruik van antistolling zal de INR groter dan één zijn.



</doc>
<doc id="524190" url="https://nl.wikipedia.org/wiki?curid=524190" title="Geactiveerde partiële tromboplastinetijd">
Geactiveerde partiële tromboplastinetijd

De geactiveerde partiële tromboplastinetijd, ook wel APTT genoemd, is een diagnostische test die wordt uitgevoerd om na te gaan of de bloedstolling goed functioneert. De APTT zegt iets over de intrinsieke stollingscascade. Een verlengde APTT kan wijzen op een tekort aan de stollingsfactor VIII, IX, XI en/of XII. Klinisch kan dit leiden tot bloedingsneigingen zoals gewrichtsbloedingen, neusbloedingen en blauwe plekken, met name bij tekort aan factor VIII en IX.
De APTT kan ook kunstmatig verlengd worden, door bijvoorbeeld de toediening van heparine of door de aanwezigheid van antistoffen gericht tegen fosfolipiden. In dit laatste geval is er geen bloedingsneiging maar juist een verhoogde stolneiging en berust het fenomeen van een verlengde APTT op een interferentie van het antilichaam met de bepaling en niet op een tekort aan stolfactoren in het plasma van de patiënt.

Naast de APTT worden protrombinetijd, alanineaminotransferase, het aantal trombocyten en de hoeveelheid fibrinogeen gebruikt om de oorzaak van een bloedstollingsprobleem te verklaren.

Waarden beneden 25 en boven 39 seconden worden over het algemeen als abnormaal beschouwd. Een verlengde APTT kan een aanwijzing zijn voor:


Om een onderscheid te maken tussen bovenstaande oorzaken wordt het plasma van de patiënt vermengd (initieel met een ratio van 50:50) met normaal plasma. Wanneer de stoltijd normaliseert na verdunnen met normaal plasma dan is een factordeficiëntie waarschijnlijk (dit is immers wel aanwezig in het normale plasma). Dit wordt in specifieke vervolgonderzoeken verder worden uitgezocht.
Als de stoltijd niet normaliseert tot de referentiewaarde (of 5 seconden erboven) dan bevat het monster een "remmer" (ofwel heparine, antifosfolipide antilichaam of remmers gericht tegen stollingsfactoren). Als er nu extra fosfolipiden worden toegevoegd en de stoltijd normaliseert is dit een extra aanwijzing voor de aanwezigheid van antilichamen gericht tegen anti-fosfolipiden.
Patiënten met stolfactordeficiënties die behandeld worden met recombinante stolfactoren, kunnen op termijn een remmer ontwikkelen gericht tegen de stolfactor waarmee ze behandeld worden.



</doc>
<doc id="524258" url="https://nl.wikipedia.org/wiki?curid=524258" title="Kwekersrecht">
Kwekersrecht

Het kwekersrecht is een vorm van intellectuele eigendom over nieuwe en waardevolle plantenrassen. Het geeft aan de houder ervan het alleenrecht op de verhandeling van zaad en vermeerderingsmateriaal van het betrokken ras. Ook kan hij aan anderen onder bepaalde voorwaarden een licentie verlenen. Hij moet er zelf voor zorgen dat anderen geen misbruik maken van zijn kwekersrecht. Indien nodig kan de Minister een dwanglicentie afdwingen zodat een landbouwkundig belangrijk ras beschikbaar komt / blijft voor de landbouw.

Rassen met kwekersrecht mogen wel door anderen vrij gebruikt worden voor het maken van kruisingen, zonder toestemming van de oorspronkelijke rechthouder. Dit wordt de kwekersvrijstelling genoemd.

Boeren hebben het recht zaad, dat zij geoogst hebben van een door kwekersrecht beschermd ras, opnieuw voor eigen gebruik te zaaien zonder licentie te betalen (Farmer's privilege). Men mag dit zaad echter niet verhandelen. Het "kleinschalig gebruik" is niet verder aan regels gebonden.

Het kwekersrecht heeft betrekking op één bepaald ras. Octrooien geven het alleenrecht op eigenschappen, en zijn dus veel ingrijpender. Deze zijn in de gentechnologie gebruikelijker, hoewel er ondertussen ook klassiek veredelde eigenschappen geoctrooieerd zijn. 

Het kwekersrecht kan worden verleend voor rassen van alle tot het plantenrijk behorende gewassen en ook voor paddenstoelen.

Voor het verkrijgen van kwekersrecht moet het te beschermen ras de volgende kenmerken bezitten:

Een ras is nieuw als op het tijdstip van de aanvraag voor kwekersrecht niet langer dan een jaar geleden geen teeltmateriaal of geoogst materiaal (zaden, bloemen, vruchten enz.) van het ras met toestemming van de eigenaar verkocht is.

Het onderzoek naar onderscheidbaarheid, uniformiteit en bestendigheid wordt in Nederland uitgevoerd door de Naktuinbouw. Het onderzoek gebeurt aan de hand van onderzoeksprotocollen, waarin beschreven is op welke raseigenschappen gelet moet worden.

Kwekersrecht wordt in Nederland verleend door de Raad voor plantenrassen en in België door de Dienst voor de Intellectuele Eigendom (op advies van de Raad voor het Kwekersrecht). Bij het Communautair Bureau voor Plantenrassen (CPVO) te Angers (Frankrijk) kan ook een kwekersrecht worden aangevraagd dat geldig is voor de hele Europese Unie.

Het kwekersrecht voor een ras geldt voor de duur van 25 jaar voor de meeste gewassen en 30 jaar voor aardappel, aardbei, acacia, appel, es, esdoorn, freesia, iep, kers, kornoelje, krent, lelie, lijsterbes, linde, magnolia, peer, populier, pruim, tulp en wilg.

Door het kwekersrecht krijgt de veredelaar (kweker) de mogelijkheid een vergoeding te vragen voor zijn inspanningen om een nieuw ras te creëren.

De meeste landen die kwekersrecht verlenen zijn aangesloten bij de UPOV (L'Union internationale pour la protection des obtentions végétales) en hebben het UPOV-verdrag van 1991 ondertekend. De UPOV is gevestigd in Genève, Zwitserland. Tot maart 2013 hebben 71 landen het verdrag ondertekend.



</doc>
<doc id="524518" url="https://nl.wikipedia.org/wiki?curid=524518" title="Wisseldrukmatras">
Wisseldrukmatras

Het wisseldrukmatras (luchtwisselsysteem, alternerend matras) wordt voornamelijk gebruikt bij mensen die decubitus hebben of bij wie er een kans is dat dit ontstaat (preventief).
Wisseldrukmatrassen kunnen ook worden ingezet bij mensen die door een handicap niet meer in staat zijn om van de ene zijde op de andere te gaan verliggen en daarmee dus tevens een verhoogde kans op decubitus hebben.

De wisseldruk of luchtwissel duidt op de diverse luchtbanen die in het matras zitten. Deze luchtbanen worden, door middel van een elektrische pomp, om en om opgeblazen en leeggelaten. Dit zorgt ervoor dat steeds andere delen van het lichaam worden ontlast zodat de doorbloeding verbetert. Hiermee wordt atrofie als gevolg van langdurige verhindering van de doorbloeding voorkomen.

Het wisseldrukmatras wordt in het ziekenhuis ingezet bij mensen met decubitus of een verhoogde kans daarop (veelal oudere mensen en op de Intensieve zorgafdeling). Daarnaast wordt het wisseldruk ook nog vaak door/in de thuiszorg/zorgcentra gebruikt. Ook mensen die verzorgd worden in de thuissituatie kunnen ervan gebruikmaken via de thuiszorg of zorgverzekeraar.



</doc>
<doc id="524670" url="https://nl.wikipedia.org/wiki?curid=524670" title="Karel Frederik Wenckebach">
Karel Frederik Wenckebach

Karel Frederik Wenckebach, ('s-Gravenhage, 24 maart 1864 – Wenen, 11 november 1940) was een Nederlands hoogleraar geneeskunde en huisarts te Heerlen. Hij was tevens de broer van de Nederlandse kunstschilder en graficus Ludwig Willem Reymert Wenckebach en vader van de Nederlandse beeldhouwer en kunstschilder Oswald Wenckebach. 

In zijn praktijk kreeg hij meerdere malen patiënten te zien met hartritmestoornissen, daardoor werd hij gegrepen om zich verder te bekwamen in hartziekten. In 1896 ging hij terug naar Utrecht om zich verder te specialiseren.<br> 

In 1901 werd hij hoogleraar in de interne geneeskunde te Groningen, waar zijn naam tegenwoordig is verbonden aan het Wenckebach Instituut van het Universitair Medisch Centrum Groningen. In 1911 ging hij naar Straatsburg en bekleedde aldaar dezelfde functie. Slechts drie jaar later vertrok hij naar Wenen om daar verder te gaan met zijn onderzoek naar hartritmestoornissen. Hij ontdekte min of meer bij toeval, door een tip, de gunstige invloed die kinine soms heeft op de ritmestoornissen van het hart. Een van de hartritmestoornissen, het zogenaamde Wenckebachblok, waarbij de geleidingstijd in de AV-knoop gedurende enkele slagen steeds toeneemt tot er uiteindelijk een slag niet meer doorkomt draagt nog steeds zijn naam. 



</doc>
<doc id="524813" url="https://nl.wikipedia.org/wiki?curid=524813" title="Henri Meige">
Henri Meige

Henri Meige (Moulins (Allier), 11 februari 1866 - ?, 1940) was een Franse neuroloog. Hij studeerde in Parijs bij de bekende Jean-Martin Charcot en studeerde af in 1893, het jaar waarin Charcot overleed. Hij werkte als arts in het Hôpital de la Salpêtrière, maar was later in zijn leven ook werkzaam aan de kunstacademie École de Beaux-Arts.

Meige's onderzoek (onder anderen samen met Pierre Marie) richtte zich aanvankelijk op zenuwziekten in het algemeen, maar gaandeweg werd hij specialist op het terrein van de extrapiramidale laesies. Hij publiceerde het werk "Les tics et leur traitement", waarin hij ook inging op blefarospasmen en tics. Een combinatie van een verkramping van de mond en de oogleden werd naar hem het syndroom van Meige genoemd.

Meige was een groot liefhebber van kunst. Tijdens medische congressen sloeg hij vaak toespraken en colleges over om de lokale musea te kunnen bezoeken.


</doc>
<doc id="524852" url="https://nl.wikipedia.org/wiki?curid=524852" title="Euthanasie in België">
Euthanasie in België

België is (na Nederland) het tweede land ter wereld waar euthanasie is gelegaliseerd. De Wet betreffende de euthanasie werd tijdens de paarsgroene Regering-Verhofstadt I in het parlement gestemd en op 28 mei 2002 afgekondigd.

De voorwaarden voor euthanasie in België zijn: het moet gaan om aanhoudend ondraaglijk en uitzichtloos fysiek of psychisch lijden, dat het gevolg is van een ernstige en ongeneeslijke, door ongeval of ziekte veroorzaakte aandoening (waaraan de patiënt evenwel niet noodzakelijk binnen afzienbare tijd wordt verwacht te overlijden). Het verzoek tot euthanasie dient vrijwillig, overwogen en herhaald te zijn, en niet tot stand gekomen als gevolg van enige externe druk. Ook de verder in de wet beschreven voorwaarden en procedures moeten nageleefd worden.

België kent geen 'recht' op euthanasie. Een arts kan weigeren te euthanaseren en kan niet gedwongen worden tot euthanasie over te gaan. Een rechtspersoon (ziekenhuis, zorginstelling) kan euthanasie verbieden binnen hun instelling.

Deze verschillen naargelang de patiënt op het ogenblik dat de euthanasieaanvraag aan de orde komt bewust is dan wel onomkeerbaar buiten bewustzijn verkeert, en naargelang hij of zij zoals de wet zegt "kennelijk binnen afzienbare tijd" zal sterven ('terminaal') of "kennelijk niet binnen afzienbare tijd" ('niet-terminaal').

Wanneer de patiënt bewust en terminaal is - wat het meest voorkomt - moet de patiënt zijn vraag niet alleen mondeling maar ook onder de vorm van een 'schriftelijk verzoek' bevestigen. Dit is een handgeschreven euthanasieverzoek - bijvoorbeeld: "Ik, ["voornaam" "familienaam"], vraag dat de arts euthanasie op mij uitvoert." Indien de patiënt niet meer kan schrijven mag een meerderjarige derde die door de patiënt gekozen is en geen materieel belang heeft bij het overlijden dit neerschrijven in aanwezigheid van een arts. Het schriftelijk verzoek wordt bewaard in het medisch dossier. Tussen de vraag en de uitvoering voorziet de wet dat de arts “meerdere gesprekken voert met de patiënt die, rekening houdend met diens gezondheidstoestand, over een redelijke periode worden gespreid” [28 mei 2002, art. 3.§2 2°]. Een andere arts, onafhankelijk en bevoegd om over de aandoening te oordelen, vergewist zich ervan dat het gaat om aanhoudend ondraaglijk fysiek of psychisch lijden dat niet gelenigd kan worden. Iedere arts kan deze rol opnemen. In de praktijk zijn het vaak artsen bekwaam in palliatieve zorg en artsen van de pressiegroep LEIF.

Indien de patiënt bewust maar niet terminaal is, kan de euthanasie ten vroegste een maand na de datum van het schriftelijk verzoek worden uitgevoerd. Bovendien moet in dat geval nog een derde arts geraadpleegd worden, eveneens onafhankelijk van de patiënt en de behandelende arts, en psychiater of specialist in de aandoening in kwestie.

De arts moet zowel de terminale als de niet terminale patiënt inlichten over zijn gezondheids-toestand en zijn levensverwachting, met hem overleg plegen over zijn verzoek en met hem de eventueel nog resterende therapeutische mogelijkheden bespreken, alsook die van de palliatieve zorg. Hij moet met de patiënt tot de overtuiging komen dat er geen redelijke andere oplossing is.

De arts moet de naasten die de patiënt aanduidt op de hoogte brengen. Als de patiënt dat echter niet wil, moet de arts dat niet doen, zelfs niet bij chronisch depressieve personen.

Hoe zit het nu met euthanasie bij patiënten die volgens de huidige stand van de wetenschap onomkeerbaar ‘niet meer bij bewustzijn zijn’ zijn (bv. vegetatieve toestand na ongeluk of cerebrovasculair accident)? Euthanasie is bij deze patiënten enkel mogelijk indien de persoon voordien een ‘voorafgaandelijke wilsverklaring betreffende euthanasie’ heeft opgesteld. Deze wilsverklaring dient mede ondertekend te zijn door twee meerderjarige getuigen (waarvan minstens één geen materieel belang mag hebben bij het overlijden) en geldt alleen indien zij minder dan vijf jaar vóór het moment waarop de betrokkene zijn wil niet meer kan uiten, is opgesteld of bevestigd. In deze wilsverklaring kunnen één of meer meerderjarige vertrouwenspersonen aangewezen worden, die de behandelende arts in dat geval op de hoogte zullen brengen van de wil van de patiënt. Dit document kan – maar hoeft niet – geregistreerd te worden bij de dienst bevolking van de stad of gemeente. Belangrijker dan registratie is dat relevante personen een exemplaar van dit document ontvangen: de huisarts en/of behandelende arts-specialist, familieleden of vertrouwenspersoon, of dat dit gevoegd wordt bij het medisch dossier van de instelling waar men verblijft.

Deze ’Voorafgaande wilsverklaring ingeval ik onomkeerbaar buiten bewustzijn ben’ is niet vereist voor een euthanasie bij een bewuste patiënt. Daar volstaat het schriftelijk verzoek zoals hierboven beschreven. Met dergelijke wilsverklaring euthanasie kan men ook geen euthanasie verkrijgen wanneer men onomkeerbaar verward is maar wel nog bewust, bijvoorbeeld in geval van dementie.

Bij alle euthanasievragen, terminaal of niet, comateus of niet, bespreekt de arts deze met het verplegend team indien dit er is en in regelmatig contact staat met de patiënt, alsook met de vertrouwenspersoon en de naasten indien de patiënt dit wenst. Te allen tijde blijft elke arts vrij om al of niet op een euthanasieverzoek in te gaan. Hij dient hierover tijdig en open te communiceren.

Na de euthanasering is er ten slotte een toetsing voorzien door de Federale Controle- en Evaluatiecommissie Euthanasie: de arts is verplicht elke uitgevoerde euthanasie aan te geven aan deze commissie door middel van een registratiedocument.

Het UZ Brussel (Jette) introduceerde in december 2011 de eerste 'levenseindekliniek' in België. Er wordt geen euthanasie uitgevoerd maar wel bemiddeld rond mogelijke vragen over het levenseinde. Het nieuwe centrum biedt ruimte voor consultatie en hospitalisatie voor die gevallen waar in andere zorginstellingen werd geoordeeld dat euthanasering niet geoorloofd was.

Het wetsvoorstel van Philippe Mahoux (PS), Jeannine Leduc (PVV/VLD), Philippe Monfils (MR), Myriam Vanlerberghe (SP), Marie Nagy (Ecolo) en Jacinta De Roeck (Agalev) werd op 16 mei 2002 door een paarsgroene meerderheid in de Kamer goedgekeurd met 86 stemmen voor, 51 stemmen tegen en 10 onthoudingen. De leiding van de Waalse liberalen verbood hierbij haar fractie volgens het eigen geweten te stemmen, zoals het in dit soort ethische kwesties gebruikelijk is. In de Senaat werd het wetsontwerp eerder al goedgekeurd op 25 oktober 2001 met 44 stemmen voor, 23 tegen en 2 onthoudingen. De CD&V en het Vlaams Blok stemden samen met drie Franstalige liberalen (Olivier de Clippele en Christine Cornet d'Elzius van de PRL en Nathalie de t'Serclaes van het MCC) tegen. Een andere PRL’er (Alain Destexhe) en Paul Galand van Ecolo onthielden zich.

Op 28 mei 2002 werd de wet door Koning Albert II bekrachtigd. Hiermee werd België na Nederland het tweede land ter wereld met een euthanasiewet die euthanasie onder bepaalde voorwaarden depenaliseert.

De wet bestaat uit zes hoofdstukken:

De ethici Hugo Van den Enden (1938-2007, UGent; Recht op Waardig Sterven), Etienne Vermeersch (°1934, UGent), medicus Wim Distelmans (°1952, VUB) en spa-politicus Fred Erdman waren belangrijke protagonisten bij het legaliseren van euthanasie in België.

De wetgeving die euthanasie in België legaliseerde heeft ook een zestienledige controle- en evaluatiecommissie voorzien die bestaat uit 8 artsen, 4 hoogleraars in de rechten of advocaten en 4 leden afkomstig uit "kringen die belast zijn met de problematiek van ongeneeslijk zieke patiënten".

Ze komt één keer per maand samen en heeft tot taak de registratiedocumenten te onderzoeken en na te gaan of de euthanasies zijn uitgevoerd onder de voorwaarden en volgens de procedure bepaald door de wet.

De commissie moet ook om de twee jaar een rapport uitbrengen dat uit drie delen bestaat:

De commissie bestond aanvankelijk uit de volgende effectieve leden: Roger Lallemand, Wim Distelmans, co-voorzitters, Sabien Bauwens, Dominique Bron, Walter De Bondt, Marc Englert, J. Herremans, Yves-Henri Leleu, Philippe Maassen, Raymond Mathys, J. Ter Heerdt, Jacqueline Vandeville, Fernand Van Neste, J. Vermylen en plaatsvervangende leden: J. Bury, Fernand Keuleneer, Margaretha Van Emelen.
In 2007 waren de effectieve leden in de hoedanigheid van doctor in de geneeskunde: Wim Distelmans, Etienne De Groot, Marc Englert, Raymond Mathys, Margaretha Van Emelen, Dominique Bron, P. Maassen en Jacqueline Vandeville; in de hoedanigheid van hoogleraar in de rechten aan een Belgische universiteit, of advocaat: Fernand Van Neste, Walter De Bondt, Roger Lallemand en Yves-Henri Leleu; als leden afkomstig uit kringen die belast zijn met de problematiek van ongeneeslijk zieke patiënten: Sabien Bauwens, Margrit De Maegd, G. Magnette en Jacqueline Herremans.
De plaatsvervangende leden waren in de hoedanigheid van doctor in de geneeskunde: S. Van Belle, B. Van den Eynde, François Damas, Luc Proot, P. Claes, J-M. Thomas, B. Figa en M. Desmedt; in de hoedanigheid van hoogleraar in de rechten aan een Belgische universiteit, of advocaat: Fernand Keuleneer, Michel Magits, Christian Panier en Gilles Genicot; als leden afkomstig uit kringen die belast zijn met de problematiek van ongeneeslijk zieke patiënten: A. Geuens, Willeke Dijkhoffz en C. Laurent.

Op de werking van de controle- en evaluatiecommissie is er zowel vanuit België als het buitenland kritiek geuit. Zo stelden Casteur en Mortier dat voorzitter Distelmans zich als rechter en partij profileert en gaf Theo Boer aan dat de positie van Distelmans in andere landen onhoudbaar zou zijn, omdat de toetsing van euthanasie in België lijkt op de slager die zijn eigen vlees keurt. Het feit dat in de eerste 13 jaar werking van de commissie slechts 1 casus werd doorgestuurd naar het parket roept bij sommige artsen vragen op. Critici vinden dan ook dat de commissie vervangen zou moeten worden door een college van magistraten, al dan niet geadviseerd door artsen, omdat ze de taak heeft te bepalen of handelingen eventueel onder de strafwet vallen.

Volgens het Nationaal Instituut voor de Statistiek deed tussen 2003 en 2013 de volgende trend zich voor op vlak van euthanasieregistraties:
Alle rapporten van de euthanasiecommissie bevestigen de trend dat er veel meer registraties zijn door Vlaamse artsen dan door Franstalige artsen: 81 procent in Vlaanderen, tegenover slechts 19 procent Franstalige aangiften (periode 2012-2013). De rapporten geven geen verklaring voor deze opvallende, aanhoudende discrepantie tussen de taalgemeenschappen. Professor Wim Distelmans (VUB), oncoloog en voorzitter van de Federale Controle- en Evaluatiecommissie Euthanasie, beweerde in 2006 dat het werkelijk aantal gevallen van euthanasering in Franstalig België hoger ligt en Franstalige artsen veel minder aangifte zouden doen. Hij weet dat aan socioculturele verschillen tussen de artsen aan beide zijden van de taalgrens.

Hoewel in de lage landen de meerderheid van de bevolking pro euthanasie is, wordt er vanuit bepaalde christelijke groeperingen kritiek geuit op de wet. De bisschoppen van de Belgische Kerkprovincie publiceerden op 16 mei 2002 een gezamenlijke verklaring waarin euthanasie afgekeurd wordt en palliatieve zorg als enige mogelijke optie naar voren wordt gebracht. Volgens een studie uit 2008 van de Vrije Universiteit Brussel, gepubliceerd in het medisch tijdschrift British Medical Journal, zijn euthanasie en palliatieve zorg in België niet antagonistisch, maar wederzijds versterkend geweest.

Kardinaal Danneels verklaarde in de Braambosuitzending van 13 april 2008 in verband met de wet m.b.t. euthanasie en de eventuele uitbreiding ervan "... dat het gaat om een keuze tussen twee beschavingen, een beschaving van de mensen die van zichzelf helemaal meester (willen) zijn en een beschaving waar er voor een God en het bovenmenselijke nog plaats is ... ik denk dat het een uitwas is van een typische ontwikkeling, ik zou bijna zeggen van een kankerachtige groei van het bewustzijn dat in de renaissance gelukkig ontwaakt is maar dat nu bijna kankerachtige proporties heeft aangenomen, dat nu op hol slaat."

Critici zoals advocaat Ferdinand Keuleneer vinden dat men in België de oorspronkelijke bedoeling van de euthanasiewet ver voorbij is gegaan en dat euthanasie er in een aantal gevallen neerkomt op 'dood op bestelling'.

In 2015 drongen 65 professoren, psychiaters en psychologen in een open brief in De Morgen erop aan om het toelaten van euthanasie op basis van louter psychisch lijden uit de wetgeving te schrappen omdat de uitzichtloosheid van psychisch lijden onmogelijk te objectiveren is.

In katholieke ziekenhuizen is euthanasie meer aanvaard dan men op grond van het standpunt van de Katholieke Kerk in België zou verwachten. Dat betekent echter niet dan men er ook ontvankelijk tegenover staat. Volgens professor Wim Distelmans, oncoloog en voortrekker van het LEIF-netwerk, zijn vertragingsmaneuvers in katholieke ziekenhuizen en rusthuizen schering en inslag: "Zeker oudere en erg zieke patiënten hebben nood aan een "doorverwijsplicht". Nu moet een patiënt zelf op zoek naar een andere arts wanneer zijn/haar behandelende arts niet wenst in te gaan op een euthanasievraag. Instellingen plukken iets uit de wetgeving dat niet van toepassing is, zoals de dertigdagenregel. Die moet enkel worden toegepast als de patiënt niet op korte termijn vanzelf zou sterven. Of men schuift de aanvraag op de lange baan door te verwijzen naar de ethische commissie of naar een stappenplan dat gevolgd moet worden. Er zijn ook doodzieke patiënten of zelfs rusthuisbewoners die te horen krijgen dat ze daarvoor naar huis moeten gaan. Mensen die geen eigen huis meer hebben, moeten dan onderdak vragen aan familie om te kunnen sterven. Het komt ook nog vaak voor dat dokters pijnstillende dosissen eigenhandig gaan verhogen, zonder overleg, of dat men de familie een “alternatief” opdringt. Artsen die tegen euthanasie zijn, hebben daar blijkbaar geen probleem mee. Ze vinden het psychologisch gezien makkelijker om iemand van een machine los te koppelen of in slaap te doen. Ze hebben dan de indruk dat ze niet zelf de hand in het overlijden hebben gehad. Ethisch is die spreidstand natuurlijk totaal verwerpelijk. Distelmans verwacht maar een brede attitudewijziging wanneer alle artsen in hun basisopleiding een verplicht vak over alle aspecten van het levenseinde krijgen. Zoals nu alleen aan de VUB gebeurt. Ook zouden rusthuizen en ziekenhuizen die de wet niet naleven, financieel gestraft moeten kunnen worden."

Zorgnet Vlaanderen kan zich niet vinden in de kritiek die door onder meer Distelmans wordt geuit: "De Humanistisch-Vrijzinnige Vereniging houdt ervan de oude tegenstellingen tussen katholieken en vrijzinnigen nieuw leven in te blazen. Katholieken weigeren euthanasie. Zij betuttelen de patiënt, ontnemen hem zijn recht op zelfbeschikking en laten hem afzien om het heilige respect voor het leven maar niet te hoeven schaden. Dat is volstrekte onzin. De voorzieningen aangesloten bij Zorgnet Vlaanderen passen de euthanasiewet wel degelijk toe. Het is onjuist te blijven verkondigen dat onze voorzieningen verboden worden de wet toe te passen. Het is bovendien unfair tegenover de honderden zorgverstrekkers, artsen, verpleegkundigen, ethische commissies die in de concrete praktijk gestalte geven aan menswaardige zorg bij het levenseinde." 

Anders dan in Wallonië is in Vlaanderen euthanasie zo goed als algemeen aanvaard. De Unie van Vrijzinnige Verenigingen (UVV) vroeg 1.916 Vlamingen en Brusselaars naar hun houding in belangrijke ethische kwesties. 85 procent van de ondervraagden beschouwt euthanasie zonder meer als aanvaardbaar. Ook in uitbreiding naar kinderen en dementen (die hun wilsbeschikking reeds vooraf hebben neergelegd) wenst 60 tot 84% van de ondervraagden een overheidsreglementering voor deze specifieke groepen (pasgeborenen, ernstig dementerenden en minderjarigen).

Sinds 2002 zijn er echter al wel verschillende wetsvoorstellen ingediend om de wetgeving voor minderjarigen en dementerenden uit te breiden. Uit recent onderzoek (2011) blijkt dat twee derde van de Belgen euthanasie voor minderjarigen ook steunt. Meer bepaald: 68 procent van de Belgen vindt dat 12- tot 16-jarigen die ondraaglijk en ongeneeslijk lijden met toestemming van hun ouders om euthanasie moeten kunnen vragen. Ook blijkt 62 procent een uitbreiding van de huidige euthanasiewet naar dementerenden te steunen. Dat blijkt uit een enquête over euthanasie in de Benelux door de Nederlandse opiniepeiler Maurice De Hond bij zeshonderd Belgen, duizend Nederlanders en vierhonderd Luxemburgers. De resultaten van de peiling werden op 2 december 2011 in de Senaat gepresenteerd.

Met de wet van 28 februari 2014 werd de huidige euthanasiewet uitgebreid naar minderjarigen. Voorwaarden zijn dat de minderjarige "oordeelsbekwaam" is en dat de ouders of wettelijke vertegenwoordigers akkoord gaan met het verzoek. De wet voorziet de mogelijkheid tot euthanasie bij minderjarigen enkel in het geval van ondraaglijk en uitzichtloos fysiek lijden. De minderjarige kan geen verzoek indienen op basis van psychologisch lijden, wat bij verzoeken van volwassenen wel mogelijk is.

Het voorstel was ingediend door Philippe Mahoux (PS) in de Senaat. In de Kamer stemden alle aanwezige parlementsleden van SP.A, PS, Open VLD en Groen voor, samen met Jean-Marie Dedecker (LDD) en de meesten van MR en Ecolo. De N-VA stemde verdeeld: 13 voor, 8 onthoudingen en één tegen. Naast de 8 N-VA'ers waren er ook onthoudingen van het FDF, Fouad Lahssaini (Ecolo) en Jacqueline Galant (MR). Alle aanwezige parlementsleden van CD&V, cdH en Vlaams Belang stemden tegen, samen met Peter Luykx (N-VA), Alexandra Colen, Ronny Balcaen (Ecolo), Thérèse Snoy (Ecolo), Philippe Collard (MR), Corinne De Permentier (MR), Marie-Christine Marghem (MR) en Laurent Louis.

In oktober 2015 werd een euthanasiedokter voor het eerst naar het gerecht doorverwezen door de Federale Controle- en Evaluatiecommissie die toezicht houdt op de euthanasiewetgeving. Het betrof de Antwerpse arts en voorzitter van de pressiegroep Recht op waardig sterven, Marc Van Hoey, die op 22 juni 2015 een 85-jarige vrouw had geëuthanaseerd die na de dood van haar dochter verklaard had levensmoe te zijn. Normaal moest een psychiater daarmee instemmen, maar dat gebeurde niet. Het dossier kwam aan het licht nadat de Australische televisiezender SBS World News over dit geval in september 2015 een documentaire had uitgezonden.






</doc>
<doc id="524862" url="https://nl.wikipedia.org/wiki?curid=524862" title="Alanine-aminotransferase">
Alanine-aminotransferase

Alanine-aminotransferase, of ALAT is een enzym dat de interconversie verzorgt van de aminogroep van het aminozuur L-alanine naar 2-oxoglutaraat. ALAT wordt voornamelijk aangetroffen in het cytoplasma van levercellen (hepatocyten) en in veel geringere mate in het hart en de nier. ALAT wordt in verhoogde concentraties (>41 U/L in volwassen mannen en >31 U/L in volwassen vrouwen) aan het bloed afgegeven bij beschadiging van levercellen, zoals bij infecties (bijvoorbeeld hepatitis A, hepatitis B of auto-immuunhepatitis), intoxicaties (medicijnen, alcohol, vergif) en galstuwing (afsluiting van galwegen waardoor levercellen beschadigd raken door bijvoorbeeld galstenen, galwegtumoren of vernauwingen in de galwegen). Bij verdenking van leveraandoeningen worden naast ALAT ook ASAT (Aspartaat-aminotransferase) en het LDH (melkzuurdehydrogenase) gemeten. Bij beschadiging lekken deze enzymen eveneens weg vanuit de levercellen naar het bloed. Bij galstuwing zijn naast ALAT, ASAT en LDH vooral Gamma-GT, en AF (alkalische fosfatase) fors verhoogd.

De mate van de verhoging van het gehalte aan ALAT en het ASAT, de duur van de verhoging en de onderlinge verhouding ASAT/ALAT geven een aanwijzing in de richting van de soort leverziekte. Zo kan er op basis van die resultaten onderscheid gemaakt worden tussen bijvoorbeeld acute en chronische hepatitis maar ook tussen hepatitis en galstuwing. Ook kan het resultaat van dit onderzoek een aanwijzing geven over de oorzaak van de hepatitis: dit kan bijvoorbeeld een virus zijn, overmatig alcoholgebruik of een auto-immuunziekte.



</doc>
<doc id="524873" url="https://nl.wikipedia.org/wiki?curid=524873" title="Hysterectomie">
Hysterectomie

Bij een hysterectomie of uterusextirpatie wordt de uterus (baarmoeder) verwijderd. Deze benaming is gekozen omdat deze operatie in de oudheid werd uitgevoerd als vrouwen lange tijd niet zwanger waren. Men was bang dat die zou leiden tot hysterie. De enige preventie zou zijn het verwijderen van de baarmoeder.

De typen uterusextirpatie zijn onder te verdelen:


</doc>
<doc id="524881" url="https://nl.wikipedia.org/wiki?curid=524881" title="Eosinofiele granulocyt">
Eosinofiele granulocyt

Een eosinofiele granulocyt is een witte bloedcel die wordt gekenmerkt door relatief grote, regelmatig gevormde korrels (granula) in het cytoplasma die helderoranje van kleur zijn.

Meestal is er een tweelobbige celkern, die niet door de korrels bedekt wordt. Een eosinofiele granulocyt behoort tot de polymorfonucleaire groep (veelvormige kern, in dit geval tweelobbig) en behoort ook tot de granulocyten, omdat het specifieke granula bevat. Een agranulocyt kan ook granula bevatten, alleen deze zijn altijd niet-specifiek (in dit geval dus niet aan de orde). In normaal bloed worden regelmatig eosinofiele granulocyten gezien (1-5%).

De belangrijkste functie van eosinofiele granulocyten is het vernietigen van parasieten. Dit doen ze door eerst aan de parasiet te binden en vervolgens de celwand te beschadigen door middel van oxidatieve reacties. Daarnaast ruimt hij ook antigeen-antilichaamcomplex op. De korrels (granula) bevatten vele cytotoxische eiwitten, zoals spermine en "major basic protein", een stof die toxisch is voor parasieten.

Naast deze nuttige functie in het lichaam is de eosinofiele granulocyt ook betrokken bij de pathogenese van allergische reacties, zoals allergisch astma, eosinofiele oesofagitis, rinitis en dermatitis. Dit komt doordat er een systemische respons optreedt. Bij deze respons komen ontstekingsmediatoren (IL-1, IL-6 en TNF-alpha) in de bloedbaan terecht en zullen ze een allergische reactie opgang brengen. IL-5 activeert de eosinofielen. Eosinofiele granulocyten ontstaan net als neutrofiele granulocyten uit hematopoëtische stamcellen in het beenmerg. Onder invloed van cytokinen ontwikkelen ze zich tot volwassen cellen.


</doc>
<doc id="524890" url="https://nl.wikipedia.org/wiki?curid=524890" title="Hematopoëse">
Hematopoëse

Hematopoëse is een proces waarbij uit een multipotente, hematopoëtische stamcel in het rode beenmerg bloedcellen en bloedplaatjes gevormd worden.

Rode en witte bloedcellen en bloedplaatjes hebben een beperkte levensduur. Zij dienen daarom voortdurend vervangen te worden door nieuwe cellen. De stamcellen in het rode beenmerg zorgen hiervoor. Deze stamcellen kunnen uitrijpen (differentiëren) tot verschillende soorten bloedcellen.

Het ontwikkelingsproces van een stamcel in het beenmerg verloopt als volgt: Onder invloed van groeifactoren gaat de cel zich delen. Na de celdeling zal één stamcel overblijven (deze zal zich na een tijd weer opnieuw delen), terwijl de andere cel zich verder zal ontwikkelen tot de voorloper van een bloedcel of bloedplaatjes.

De verdere uitrijping van deze voorloper heet, afhankelijk van het resultaat:

Naarmate het ontwikkelingsproces verder is gevorderd, is ook het eindresultaat sterker vastgelegd en zijn de differentiatie-mogelijkheden meer beperkt. In het laboratorium kunnen wetenschappers cellen soms wél terug laten keren naar een vorige fase.

Bij de ziekte leukemie is de hematopoëse ernstig verstoord. Bij acute leukemie worden er te veel onrijpe witte bloedcellen gevormd en de vorming van rijpe witte en rode bloedcellen en van bloedplaatjes komt hierdoor in de verdrukking, waardoor er te weinig nieuwe bloedcellen komen om de oude te vervangen.

In zeldzame gevallen kan, door verschillende oorzaken, er een onvermogen ontstaan van de beenmergcellen om uit te rijpen, waardoor het lichaam steeds minder bloedcellen, of steeds minder bloedcellen van een bepaalde soort aanmaakt. Men spreekt dan van het myelodysplastisch syndroom.
Ook kan de aanmaak van bloedcellen tijdelijk (ernstig) verminderen, bijvoorbeeld door een gebrek aan bouwstoffen of als bijwerking van bepaalde medicijnen.


</doc>
<doc id="524940" url="https://nl.wikipedia.org/wiki?curid=524940" title="Bloedingstijd">
Bloedingstijd

Bloedingstijd is de tijdsduur, uitgedrukt in minuten, die verstrijkt tussen het aanbrengen van een gestandaardiseerde steekwond en het moment dat de veroorzaakte bloeding stopt. De bloedingstijd is afhankelijk van de primaire haemostase (bloedplaatjes en von Willebrand factor). Een verlengde bloedingstijd wordt veroorzaakt door lage bloedplaatjesaantallen, verminderde bloedplaatjesfunctie, lage concentraties von Willebrandfactor of verminderde von Willebrandfactor functie. De secondaire haemostase [bloedstolling] heeft geen invloed op de bloedingstijd. Er is dus geen relatie tussen de protrombinetijd (PT) en de geactiveerde partiële tromboplastinetijd (aPTT). Een lange bloedingstijd kan duiden op verschillende aandoeningen, zoals een verhoogde bloedingsneiging (hemorrage).

Er zijn drie methoden om de bloedingstijd te bepalen:

Factoren die de uitslag beïnvloeden:



</doc>
<doc id="524950" url="https://nl.wikipedia.org/wiki?curid=524950" title="Marcel Musters">
Marcel Musters

Marcel Johan Petrus Cornelis Musters (Tilburg, 6 juni 1959) is een Nederlands acteur.

Musters is verbonden aan theatergezelschap Mugmetdegoudentand, waarvan hij een van de oprichters was. Musters speelde rollen in diverse Nederlandse televisieseries en speelfilms, waaronder "Oud Geld", "Hertenkamp", "Vuurzee", "De Dominee" en "Zwartboek". Tussen 2006 en 2008 speelde hij Jim in de televisieserie Keyzer & de Boer Advocaten van NCRV en KRO. Op 22 januari 2009 werd bekend dat Musters een rol zou gaan spelen in de dramaserie Gooische Vrouwen, als de nieuwe liefde van Claire van Kampen (Tjitske Reidinga).
Eind 2010 was hij in de bioscopen te zien in de verfilming van Dik Trom als vader Trom.

Hij was zes jaar psychiatrisch verpleegkundige, toen hij in 1986 eindexamen deed aan de toneelschool in Amsterdam.



Musters had veertien jaar lang een relatie met acteur Jeroen Willems. In 2007 gingen zij uit elkaar. 



</doc>
<doc id="524958" url="https://nl.wikipedia.org/wiki?curid=524958" title="Gehandicaptenzorg in Nederland">
Gehandicaptenzorg in Nederland

De gehandicaptenzorg in Nederland bestaat uit alle organisaties, diensten en instellingen in Nederland, die te maken hebben met de zorg voor personen met een handicap.

Kinderen met een matige tot lichte verstandelijke beperking zullen vaak het speciale onderwijs, ZMLK of MLK volgen. Voor degenen voor wie dit niet mogelijk is zijn er "Kinderdagverblijven" (KDV’s).
Voor mensen met een beperking die nog in staat zijn om een arbeidsprestatie te leveren, zal men proberen een baan in het bedrijfsleven of bij een sociale werkplaats te vinden.
Voor degene voor wie dit niet mogelijk is, zijn er voorzieningen die "Dagverblijf voor Ouderen" (DVO), of "(Dag-)Activiteitencentrum (DAC)" worden genoemd.

Voorheen werd de zorg voor mensen met een verstandelijke beperking grotendeels verstrekt binnen grote instellingen, waarvan Lozenoord te Ermelo uit 1891 de oudste is. De laatste tientallen jaren zijn er echter steeds meer kleine voorzieningen zoals gezinsvervangende tehuizen ontstaan, terwijl de grote instellingen hun cliënten in toenemende mate eveneens in kleinschalige voorzieningen buiten het instellingsterrein, sociowoningen laten wonen. Deze deconcentratie gaat vaak gepaard met "verdunning", gewone woningbouw voor mensen zonder handicap op het terrein van de instelling. De bedoeling van deze "deconcentratie" is enerzijds "normalisatie", de cliënten zo gewoon mogelijk laten wonen. De hoop dat er tevens "integratie" van mensen met een verstandelijke beperking zal plaatsvinden, komt voor mensen met een wat ernstiger beperking helaas vaak niet uit. Tegenwoordig zien de meeste beleidsmakers in, dat voor sommige cliënten, bijvoorbeeld mensen met storend gedrag, een beschutte woonplek nodig is.

De behandeling van mensen met een verstandelijke beperking zal waar mogelijk door dezelfde huisarts, fysiotherapeut en dergelijke plaatsvinden als voor anderen beschikbaar is. Vaak is er echter ook de gespecialiseerde deskundigheid van orthopedagogen, psychologen en artsen nodig.

De laatste jaren zijn de organisaties die gehandicaptenzorg aanbieden door fusies steeds grootschaliger geworden. Er ontstaan steeds meer conglomeraten. Dit is een gevolg van de behoefte van de Nederlandse overheid aan meer 'marktwerking'. Voorbeelden zijn:

De zorgaanbieders die samenwerken in De Open Ankh richtten in 2008 een coöperatie op: zij zien samenwerking binnen een coöperatie als alternatief voor een fusie.

Voorstanders van deze schaalvergroting door fusie hebben als ideaal "klein binnen groot" te zijn. Zij willen de instellingen waarmee de cliënt te maken heeft zo klein mogelijk houden, maar binnen een groter verband. Ze denken door centraal in te kopen goedkoper uit te zijn en bovendien als grote organisatie meer gehoor te krijgen bij de overheid.

Tegenstanders wijzen er echter op, dat gefuseerde instellingen niet zelden met grote financiële tekorten kwamen te zitten. Zij wantrouwen de grootheidsideeën van de betrokken managers, en wijzen er op dat in een grote organisatie de communicatielijnen vaak onwerkbaar lang worden. Nogal eens vrezen de tegenstanders voor de identiteit en de eigenheid van de instelling.
Het Christen-Democratisch Appèl hekelde in november 2007 de "ongebreidelde" schaalvergroting van de instellingen.
In de grote conglomeraten die door de fusies zijn ontstaan laat 40% van de topmanagers zich betalen boven de Balkenendenorm, terwijl deze salarissen toch met collectief AWBZ-geld worden gefinancierd.


</doc>
<doc id="524975" url="https://nl.wikipedia.org/wiki?curid=524975" title="Versterkte bloedingsneiging">
Versterkte bloedingsneiging

Een versterkte bloedingsneiging (medische term: hemorragische diathese) bestaat als iemand makkelijker of langer bloedt dan normaal. Dit kan op verschillende wijzen ontstaan:







Er wordt een eerste onderscheid gemaakt tussen de verschillende oorzaken van bloedingsneiging door de volgende waardes in het bloed te onderzoeken:


</doc>
<doc id="525168" url="https://nl.wikipedia.org/wiki?curid=525168" title="Osteoclast">
Osteoclast

Er vindt in het lichaam voortdurend ombouw plaats van bot. Cellen met de naam osteoclasten breken bot af, de osteoblasten bouwen bot op. De periode dat de osteoclasten het bot oplossen, wordt osteolyse genoemd. Bij de opbouw van het bot, hebben de osteoblasten calcium nodig. Dit calcium wordt uit het bloed gehaald, door het kanaal van Havers. 

Bij osteoporose ligt het evenwicht te ver naar de osteoclasten. Onder meer in de jeugd hebben de osteoblasten de overhand.

Een belangrijk kenmerk van een osteoclast is dat ze meerkernig zijn.



</doc>
<doc id="525567" url="https://nl.wikipedia.org/wiki?curid=525567" title="Apicomplexa">
Apicomplexa

Apicomplexa is in de biologie een groep protisten met de rang van een stam uit de groep van de Chromalveolata, waarvan vrijwel alle soorten parasitair zijn. Voor de Apicomplexa werd vroeger wel eens de naam Sporozoa gebruikt. De stam omvat 4000 soorten, maar waarschijnlijk is de lijst met soorten nog lang niet compleet. Apicomplexa kunnen zowel ongewervelde als gewervelde dieren infecteren. Bepaalde soorten Apicomplexa kunnen voor mensen ernstige ziekten veroorzaken zoals malaria. Er zijn ook soorten waarmee wordt geëxperimenteerd om insectenpopulaties onder controle te houden. De soorten die tot de Apicomplexa behoren hebben gemeen dat ze ingewikkelde levenscycli hebben en dat er onderling veel verschil kan zijn tussen de levenscycli. Tijdens de levenscyclus vindt zowel ongeslachtelijke als geslachtelijke voortplanting plaats.

Indeling van Apicomplexa in klasses en onderklasses:

Stam Apicomplexa


</doc>
<doc id="525876" url="https://nl.wikipedia.org/wiki?curid=525876" title="Inkomensvervangende tegemoetkoming">
Inkomensvervangende tegemoetkoming

Inkomensvervangende tegemoetkoming, in België, is een vervangingsinkomen voor personen met een handicap die niet (meer) in staat zijn, door hun handicap, meer dan een derde te verdienen van wat een gezond persoon, door uitoefening van een beroep, op de algemene arbeidsmarkt kan verdienen.

Personen die jonger zijn dan 65 jaar, een erkende handicap en een beperkt inkomen kunnen bewijzen. Is deze persoon ouder dan 65 jaar, en is het inkomen eveneens beperkt, dan kan deze persoon een aanvraag indienen voor een tegemoetkoming hulp aan bejaarden (THAB)

Een arts die erkend is door de federale overheidsdienst sociale zekerheid oordeelt of er sprake is van een vermindering van de zelfredzaamheid van ten minste 66%. Daartoe wordt gekeken naar 


Afhankelijk van de specifieke handicap en situatie, oordeelt de geneesheer van welke graad de beperking is, gaande van 'geen moeilijkheden, geen bijzondere inspanning of geen bijzondere hulpmiddelen' (1) naar 'onmogelijk, zonder hulp van derden, zonder opvang in een aparte voorziening of onmogelijk zonder volledig aangepaste omgeving'(3).

Naar gelang dit oordeel wordt bepaald tot welke categorie van uitkering de persoon met een handicap toegang heeft.

De inkomsten van het tweede jaar voorafgaand aan het jaar van de aanvraag worden als referentiejaar beschouwd voor de berekening van de tegemoetkoming.

Wanneer de inkomsten van het eerste jaar voorafgaand aan het jaar van de aanvraag 10% lager liggen, houdt men rekening met deze inkomsten. Vroeger was er sprake van 20% verschil. 

Wanneer er sprake is van scheiding zijn de gevolgen onmiddellijk van toepassing op de berekening van de tegemoetkoming. Vroeger was er een periode van 1 jaar tussen.

Wat de inkomsten betreft, zijn er een hele reeks vrijstellingen, die af en toe wijzigen, en best te raadplegen zijn op de website of bij de diensten van de federale overheidsdienst sociale zekerheid.

Informatiedocument Federale Overheidsdienst Sociale Zekerheid, directoraat Personen met een handicap (Word-document)


</doc>
<doc id="525911" url="https://nl.wikipedia.org/wiki?curid=525911" title="Adrenaline-autoinjector">
Adrenaline-autoinjector

De adrenaline-autoinjector wordt vaak aangeduid met de merknaam Epipen. Het is een met adrenaline voorgevulde injectiespuit, waarmee een patiënt zich zo nodig zelf kan behandelen. Het is bedoeld als eerste hulp bij acute allergische verschijnselen zoals een anafylactische shock ten gevolge van bijvoorbeeld een insectensteek (bij wespenallergie) of bij ernstige voedselallergie. Adrenaline (synoniem "epinefrine") is een menselijk hormoon, en zorgt ervoor dat de luchtwegen zich verwijden en de bloedvaten zich vernauwen waardoor de ademhaling gemakkelijker verloopt en de bloeddruk en de hartslag weer stijgen. Omdat het middel vrij snel uitgewerkt raakt, is daarna aanvullende behandeling nodig. Na gebruik moet altijd het alarmnummer worden gebeld, er moeten direct maatregelen worden genomen om een rebound te voorkomen.

Er zijn 3 merken in de handel: 
De eerste twee zijn verkrijgbaar in 2 doseringen: 0.3 mg voor volwassenen en 0.15 mg voor kinderen.
De laatste is er ook in een 0,5 mg versie voor personen van 60 kg en zwaarder

De autoinjector bevat een veermechaniek, waardoor de naald uit de pen schiet wanneer er druk op de kop wordt uitgeoefend door deze tegen de zijkant van het bovenbeen te zetten. Voor gebruik moet een dop aan de achterzijde van de pen (en bij Anapen ook een dop aan de voorzijde) worden verwijderd om het veermechaniek te ontgrendelen.

De autoinjector kan door de kleding heen gebruikt worden.


</doc>
<doc id="526131" url="https://nl.wikipedia.org/wiki?curid=526131" title="Anhydrobiose">
Anhydrobiose

Anhydrobiose is een vorm van cryptobiose, een overlevingsstrategie onder ongunstige omstandigheden van bepaalde organismen waarbij de vitale levensfuncties sterk vertragen.

Bij anhydrobiose verliezen organismen bijna alle lichaamswater, waardoor de organismen in een soort slapende toestand terechtkomen. Dit gebeurt wanneer de habitat van een organisme opdroogt (anhydrobiose of "leven zonder water").

Deze toestand wordt het meest gevonden bij ongewervelden, zoals de Bdelloidea (een klasse uit de raderdieren), de beerdiertjes (Tardigrada), de pekelkreeftjes ("Artemia salina)" en rondwormen (Nematoda). In dergelijke gevallen krimpen ze in en een aantal vormt trehalose, een bepaalde suiker. Bij de Bdelloidea moet er een andere mechanisme werkzaam zijn, want bij hen werd er geen trehalose aangetroffen.
Er bestaan eveneens een aantal planten die een extreme droogteperiode kunnen doorstaan, zoals "Craterostigma plantagineum" en de varen "Pleopeltis polypodioides". Planten vormen bij het uitdrogen een andere suikersoort, nl. sucrose. De grote meerderheid der plantenzaden zijn eveneens goed bestand tegen vergaande uitdroging, evenals bepaalde schimmels zoals broodgist ("Saccharomyces cerevisiae").
Door de productie van trehalose of sucrose kunnen deze organismen zich beschermen tegen beschadiging door uitdroging. Studies hebben aangetoond dat anhydrobiotische organismes tientallen jaren kunnen overleven in uitgedroogde toestand.

Cryptobiose



</doc>
<doc id="526205" url="https://nl.wikipedia.org/wiki?curid=526205" title="Thuisbegeleiding">
Thuisbegeleiding

Thuisbegeleiding is een interventievorm in de hulpverlening waarbij de begeleiding binnen het gezin, in de thuissituatie zelf plaatsvindt.

Thuisbegeleiding kan bij diverse doelgroepen worden toegepast. Zo zijn er thuisbegeleidingsdiensten voor personen (en hun omgeving) met een auditieve, visuele of verstandelijke handicap en voor personen (en hun omgeving) met autisme. Ook in de bijzondere jeugdbijstand wordt thuisbegeleiding georganiseerd als ondersteuning voor gezinnen in problematische opvoedingssituaties.

Oorspronkelijk richtte thuisbegeleiding zich op de ondersteuning van ouders in de dagelijkse opvoeding van en omgang met hun kind, rekening houdend met de mogelijkheden en beperkingen, zowel van de cliënt als van zijn omgeving.

Tegenwoordig zijn de kerntaken van thuisbegeleiding de begeleiding van ouders en/of verwanten, ondersteuning van "brusjes" (broers of zussen), begeleiding van de baby, het kind en de jongere, begeleiding van volwassenen en eventueel zorgconsulentschap.

Toegepast bij volwassenen, bijvoorbeeld met autisme, staat in de thuisbegeleiding de interactie tussen de partners of tussen de cliënt en zijn omgeving centraal.

De bedoeling is met de minst ingrijpende maatregel (subsidiariteitsbeginsel) terug te komen tot een zo harmonisch mogelijke leefsituatie. De participatie en betrokkenheid van de cliënt en zijn omgeving dragen bij tot de meerwaarde van thuisbegeleiding. Thuisbegeleiding kan in bepaalde gevallen de brug zijn tussen thuis wonen en begeleid wonen, op de weg naar zelfstandig wonen.

Een thuisbegeleider stelt zich, afhankelijk van de situatie waarin het gezin of de volwassene (bij eenpersoonsbegeleiding) zich bevindt en de mogelijkheden van de gezinsleden, een aantal doelstellingen, waaronder:


Thuisbegeleiding is sinds 2009 de nieuwe naam van de gespecialiseerde verzorging, zoals die al jaren vanuit de thuiszorg wordt geleverd. In samenwerking met jeugdzorg, GGZ of andere hulpverleners in een gezin ondersteunt de thuisbegeleider op praktische activerende en ondersteunende wijze in de thuissituatie bij cliënten met een psychiatrische of pedagogische problematiek, dan wel een combinatie hiervan. Op grond van de indicatie wordt op methodische wijze het doel, de werkwijze en de voortgang van de begeleiding na samenspraak met de cliënt bepaald. Bij de opvoedingsproblematiek kan "videohometraining" als methodiek worden ingezet.


</doc>
<doc id="526446" url="https://nl.wikipedia.org/wiki?curid=526446" title="Ad van den Berg (activist)">
Ad van den Berg (activist)

Adriaan Pieter (Ad) van den Berg (Rotterdam, 18 maart 1944) is een Nederlandse activist die pleit voor acceptatie van seks tussen volwassenen en kinderen. Hij was voorzitter van de vereniging MARTIJN en oprichter van de Partij voor Naastenliefde, Vrijheid en Diversiteit.

Van den Berg kwam op 31 mei 2006 in opspraak nadat hij voor de camera's van de actualiteitenrubriek "NOVA" uitlegde waar zijn pas opgerichte partij voor stond, en dat hij zelf ook pedofiele gevoelens heeft. Volgens Van den Berg heerst er in Nederland een taboe op pedofilie en wordt dat "doodgezwegen". Hij vindt dat kinderen "zelf kunnen aangeven of ze klaar zijn voor seks".

Van den Berg is medeoprichter van de Partij voor Naastenliefde, Vrijheid en Diversiteit, in de volksmond ook wel de pedopartij genoemd. Deze benaming is tot stand gekomen omdat de partij streefde naar het legaliseren van seks vanaf 12 jaar.

Samen met Marthijn Uittenbogaard en Norbert de Jonge vormde Van den Berg het bestuur van deze partij en fungeerde hij zelf als penningmeester. Al snel kreeg de partij veel media-aandacht en kreeg Van den Berg landelijke bekendheid, die gepaard ging met doodsbedreigingen en oproepen tot het verbieden van zijn partij. In maart 2010 werd de partij ontbonden, waarna hij datzelfde jaar voorzitter werd van Vereniging MARTIJN. In december 2011 zette het bestuur van de vereniging hem af en werd zijn voormalige partijgenoot Marthijn Uittenbogaard zijn opvolger.

Er werden door tegenstanders bedreigingen geuit bij zijn voormalige vakantieadres in de gemeente Westvoorne.

In 1987 is Van den Berg veroordeeld voor ontucht met een elfjarige jongen. Hij kreeg daarvoor een geldboete van 1000 gulden en een maand voorwaardelijke gevangenisstraf. Het actualiteitenprogramma "Netwerk" hoorde van Van den Berg in oktober 2006 dat hij steeds "zuiver platonische" relaties aangaat met minderjarigen.

In maart 2011 werd bekend dat Ad van den Berg aangehouden is in verband met het bezit van kinderporno. Op 4 april maakte de vereniging bekend dat Van den Berg sinds 29 maart niet meer gegeten heeft en geen insuline meer heeft gespoten als protest op deze gang van zaken. In een reactie sprak Van den Berg eerder al over een huiszoeking. Hij noemde de gang van zaken discriminatie voor pedofielen en sprak van het verhinderen van onderzoek.

Op 4 oktober 2011 werd tijdens de rechtszaak tegen Van den Berg vier jaar celstraf geëist, waarvan 8 maanden voorwaardelijk met een proeftijd van vijf jaar. Hij zou 150.000 foto's en 7500 video's met kinderporno in bezit gehad hebben, waarvan 12.000 foto's waar hij zelf ook op stond. De officier van justitie noemde de foto's "zeer schokkend". Hij is vervolgens veroordeeld tot drie jaar cel, waarvan zes maanden voorwaardelijk met de geëiste proeftijd. Dat hield in dat hij vrij kwam in september 2013.

Op 24 november 2011 maakte het OM bekend dat het de civiele rechter om verbod van de vereniging MARTIJN ging vragen. Op 27 juni 2012 heeft de rechtbank MARTIJN verboden en werd de vereniging ook direct ontbonden. Deze beschikking werd op 2 april 2013 in hoger beroep vernietigd, maar de Hoge Raad oordeelde op 18 april 2014 dat de vereniging toch ontbonden moest worden.


</doc>
<doc id="526572" url="https://nl.wikipedia.org/wiki?curid=526572" title="Integratietegemoetkoming">
Integratietegemoetkoming

Integratietegemoetkoming, in België, is een vervangingsinkomen toegekend aan de persoon met een handicap die door een vermindering van de zelfredzaamheid bijkomende kosten te dragen heeft. De voorwaarden om van deze tegemoetkoming te kunnen genieten, lopen op een aantal vlakken samen met die van de Inkomensvervangende tegemoetkoming. Bij de berekening van de tegemoetkoming wordt er rekening gehouden met de inkomsten van de persoon met een handicap, alsook van de persoon met wie de persoon met een handicap een huishouden vormt. Bepaalde vrijstellingen worden evenwel toegepast op die inkomsten. De integratietegemoetkoming wordt gecombineerd met vervangingsinkomens zoals de wacht- of werkloosheidsuitkering of de invaliditeitsuitkering van de mutualiteit, en andere vormen van sociale bijstand zoals het leefloon.


</doc>
<doc id="526586" url="https://nl.wikipedia.org/wiki?curid=526586" title="TEACCH">
TEACCH

TEACCH, afkorting voor "Treatment and Education of Autistic and related Communication Handicapped Children", is een interventieprogramma voor de behandeling en begeleiding van personen met autisme of een autismespectrumstoornis.

TEACCH werd in 1972 ontwikkeld door Eric Schopler aan de Universiteit van North Carolina te Chapel Hill.

TEACCH wordt toegepast voor diagnostiek, behandeling, consultatie, samenlevingswerk, begeleid wonen en begeleid werken, contextbegeleiding en oudertraining.

De TEACCH-benadering is vertrokken van het behaviorisme, maar is geëvolueerd onder invloed van inzichten in de ontwikkelings- en ecologische psychologie.

Het voornaamste doel van TEACCH is de optimale aanpassing van een persoon, waarbij de begeleider zich richt op de individuele vaardigheden, interesses en behoeften van de persoon met autisme om zijn ontwikkeling te stimuleren en het onaangepast gedrag te reduceren. Hiervoor probeert men de omgeving waarin de methode wordt toegepast optimaal te structureren, en staan visualisering en voorspelbaarheid centraal.

Bij de begeleiding en behandeling worden doelen bepaald op basis van hun nut en functionaliteit voor het leven van de persoon met autisme. Via incidental teaching (een onderdeel van gedragstherapie) optimaliseert men de communicatie. Voor kinderen met taalmoeilijkheden wordt gebarentaal, foto's, tekeningen ... gebruikt. Ook de betrokkenheid van ouders is een van de basisprincipes van TEACCH. Ouders worden soms opgeleid tot co-therapeuten, zodat ze de therapie kunnen overnemen thuis.


</doc>
<doc id="526806" url="https://nl.wikipedia.org/wiki?curid=526806" title="Purkinjecel">
Purkinjecel

"Niet te verwarren met Purkinjevezels in het hart"

Een purkinjecel, cel van Purkinje, neuron purkinjense of neuron piriforme (purkinjiense) is een speciaal type zenuwcel, welke in de schors van de kleine hersenen ligt.

De purkinjecellen zijn door de Tsjechische fysioloog Jan Evangelista Purkinje (1787-1869) beschreven in 1837. 

De purkinjecellen hebben één axon, maar honderden dendrieten per cel. Ze liggen tussen de moleculaire laag en de laag met korrelcellen in, in de gehele buitenste laag van de kleine hersenen. De dendrieten van de purkinjecellen zijn verbonden met vele gebieden van het centraal zenuwstelsel, bijvoorbeeld de pons. Deze dendrieten zijn met 100.000 tot 200.000 zenuwcellen per purkinjecel verbonden. De purkinjecellen integreren informatie en kunnen vervolgens GABA vrijmaken, wat andere gebieden met zenuwcellen remt.


</doc>
<doc id="527701" url="https://nl.wikipedia.org/wiki?curid=527701" title="Klein blaasjeskruid">
Klein blaasjeskruid

Klein blaasjeskruid ("Utricularia minor") is een vleesetende, wortelloze, vaste waterplant, die behoort tot de blaasjeskruidfamilie. De soort staat op de Nederlandse Rode Lijst van planten als vrij zeldzaam en matig afgenomen. De plant komt voor in de gematigde streken van het noordelijk halfrond. Het aantal chromosomen is n=18 of 22.

De tere plant wordt 10-50 cm hoog en heeft zowel op de witachtige grondscheuten als op de waterloten 2 mm grote vangblaasjes. Op de grondscheuten zitten de schuin naar beneden groeiende waterloten, die tevens voor houvast van de plant zorgen. Op de waterloten zitten de lichtgroene bladeren.

Met de vangblaasjes worden kleine kreeftachtigen en waterinsecten gevangen. In de vangblaasjes is vacuüm en als iets de haartjes op het blaasje aanraakt springt deze open en zuigt het omringende water met daarin het insect naar binnen. Vertering van de prooi duurt afhankelijk van de grootte twaalf minuten tot twee uur. Na de vertering transporteren speciale cellen het voedselrijke water de stengel in, waarbij tegelijkertijd het vacuüm in het blaasje wordt hersteld.

Het lichtgroene, gevorkte blad is 0,3-3 cm lang en heeft draadvormige slippen, die gaafrandig zijn en aan de top een stekelhaar hebben.

Klein blaasjeskruid bloeit van juni tot augustus met bleekgele, 6-8 mm grote bloemen, waarvan het gehemelte gestreept kan zijn. De onderlip heeft bij het ouder worden teruggeslagen randen. De bloem heeft een kort, kegelvormig spoor. De bloeiwijze is een tros.

De vrucht is een doosvrucht, die een gekromd steeltje heeft.

De plant komt voor langs vennen, en in sloten in heidegebieden, in trilveenmoerassen en in turfgaten.

De namen in andere talen kunnen vaak eenvoudig worden opgezocht met de interwiki-links.


</doc>
<doc id="527782" url="https://nl.wikipedia.org/wiki?curid=527782" title="2-propanol">
2-propanol

2-propanol, isopropanol, isopropylalcohol, afgekort IPA, is een secundaire alcohol die voor reiniging en ontsmetting wordt gebruikt. Door het snelle verdampen en het goede oplossen van vettigheid heeft het een breed scala aan toepassingen. Zo tast het kunststoffen en printplaten niet aan. Het wordt industrieel bereid door de additie van water aan propeen. Dit verloopt volgens:

Toepassingen zijn:


</doc>
<doc id="527910" url="https://nl.wikipedia.org/wiki?curid=527910" title="Neoplasie">
Neoplasie

Neoplasie (neoplasia) is een woord dat nieuwvorming betekent, en dat dus zowel goed- als kwaadaardige gezwellen omvat voor zover die ontstaan door celvermeerdering, en niet door oedeem of hematoom. 

In de geneeskunde wordt het echter vaak gebruikt voor kanker, vooral in termen die een (te) letterlijke vertaling zijn van Engelse staande uitdrukkingen, zoals MEN ("Multiple Endocrine Neoplasia", multiple endocriene neoplasie) en CIN ("Cervical intra-epithelial neoplasia", cervicale intra-epitheliale neoplasie). Bij CIN gaat het strikt genomen niet om kanker, maar om een voorstadium van kanker.
Buiten deze twee contexten wordt het in Nederland weinig gebruikt, in België wat meer.


</doc>
<doc id="528351" url="https://nl.wikipedia.org/wiki?curid=528351" title="Anteflexie">
Anteflexie

De term anteflexie is één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde "descriptieve termen", onderdeel van de internationaal aanvaarde "nomenclatuur" van de anatomie.

Men spreekt van anteflexie wanneer er vanuit de neutrale uitgangshouding (de "anatomische houding") een beweging wordt uitgevoerd waarbij een ledemaat voorwaarts wordt bewogen.

Anteflexie kan plaatsvinden in het schoudergewricht en het heupgewricht. Het tegenovergestelde van anteflexie is retroflexie. In plaats van deze termen worden ook wel de termen flexie ("buiging") en extensie ("strekking") gebruikt. In gewrichten waarin de bewegingsrichting is beperkt tot alleen voor- of achterwaarts (zoals het ellebooggewricht en het kniegewricht), worden alleen de laatstgenoemde termen gebruikt.


</doc>
<doc id="528356" url="https://nl.wikipedia.org/wiki?curid=528356" title="Retroflexie">
Retroflexie

De term retroflexie ("synoniem: retroversie") is één van de termen die binnen de Functionele Anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde "descriptieve termen", onderdeel van de internationaal aanvaarde "Nomenclatuur" van de anatomie.

Men spreekt van retroflexie wanneer er vanuit de neutrale uitgangshouding (de "anatomische houding") een beweging wordt uitgevoerd waarbij een ledemaat achterwaarts wordt bewogen.

Retroflexie kan plaatsvinden in het schoudergewricht en het heupgewricht. Het tegenovergestelde van retroflexie is anteflexie. In plaats van deze termen worden ook wel de termen flexie ("buiging") en extensie ("strekking") gebruikt. In gewrichten waarin de bewegingsrichting is beperkt tot alleen voor- of achterwaarts (zoals het ellebooggewricht en het kniegewricht), worden alleen de laatstgenoemde termen gebruikt.


</doc>
<doc id="528364" url="https://nl.wikipedia.org/wiki?curid=528364" title="Plantairflexie">
Plantairflexie

De term plantairflexie of plantaire flexie is één van de termen die binnen de Functionele Anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde "descriptieve termen", onderdeel van de internationaal aanvaarde "Nomenclatuur" van de anatomie.

De term plantairflexie wordt specifiek gebruikt in het enkelgewricht. Men spreekt van plantairflexie wanneer vanuit de neutrale uitgangshouding (de "anatomische houding") de voet in het enkelgewricht gestrekt wordt, oftewel neerwaarts wordt bewogen.

Het tegenovergestelde van plantairflexie is dorsaalflexie. In plaats van deze termen worden ook wel de termen flexie ("buiging") en extensie ("strekking") gebruikt.


</doc>
<doc id="528368" url="https://nl.wikipedia.org/wiki?curid=528368" title="Palmairflexie">
Palmairflexie

De term palmairflexie of palmaire flexie één van de termen die binnen de Functionele Anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde "descriptieve termen", onderdeel van de internationaal aanvaarde "Nomenclatuur" van de anatomie.

De term palmairflexie wordt specifiek gebruikt in het polsgewricht. Men spreekt van palmairflexie wanneer vanuit de neutrale uitgangshouding (de "anatomische houding") de hand in het polsgewricht in de richting van de handpalm wordt gebogen.

Het tegenovergestelde van palmairflexie is dorsaalflexie.


</doc>
<doc id="528374" url="https://nl.wikipedia.org/wiki?curid=528374" title="Dorsaalflexie">
Dorsaalflexie

De term dorsaalflexie of dorsiflexie één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde "descriptieve termen", onderdeel van de internationaal aanvaarde "nomenclatuur" van de anatomie.

De term dorsaalflexie wordt gebruikt in het enkelgewricht en het polsgewricht. In het geval van het enkelgewricht wordt gesproken van dorsaalflexie als de voet in het enkelgewricht naar boven wordt bewogen, oftewel met de bovenzijde van de voet richting het scheenbeen wordt gebogen. De tegenovergestelde term is in dit geval plantairflexie. In het geval van het polsgewricht wordt gesproken van dorsaalflexie als de hand in het polsgewricht achterwaarts in de richting van de handrug wordt bewogen. In dit geval is de tegenovergestelde term palmairflexie.


</doc>
<doc id="528405" url="https://nl.wikipedia.org/wiki?curid=528405" title="Cerebrotendineuze xanthomatose">
Cerebrotendineuze xanthomatose

Cerebrotendineuze xanthomatose (CTX) is een autosomaal recessief erfelijke aandoening, waarbij er een verstoring ontstaat in de galzuursynthese.

Deze ziekte wordt nog zelden vastgesteld, waarschijnlijk mede door onbekendheid van artsen met de aandoening.
Het defecte gen (CYP27A1) veroorzaakt een extra productie van Cholesterol en Cholestanol. Deze sterolen hopen zich op in de ooglens, de pezen, en de cellen van het centraal zenuwstelsel.

De cumulatieve ophopingen veroorzaken onder meer de volgende symptomen:

De ziekte is te behandelen met o.a. het medicijn chenodeoxycholzuur.
De behandeling resulteert in een normalisering van de niveaus van de sterolen in het bloed, waardoor ophopingen worden voorkomen.
Het is hierbij wel van belang dat de diagnose in een vroeg stadium wordt gesteld.



</doc>
<doc id="528508" url="https://nl.wikipedia.org/wiki?curid=528508" title="Bloeduitstorting">
Bloeduitstorting

Met een bloeduitstorting of hematoom wordt niet iedere situatie bedoeld waarbij bloed het vaatbed verlaat (bloeding), maar specifiek die situaties waarbij het uittredende bloed zich ergens in het lichaam ophoopt. 

Een "ecchymose" is een 'normale' blauwe plek. Een "purpura" is een net onder de huid liggende grotere blauwpaarse plek. "Petechiën" zijn kleine puntbloedinkjes, ter grootte van een speldenknop. Een "hematoom" in meer strikte zin is een bloeduitstorting die met een zekere zwelling gepaard gaat, een buil.

Het meest voorkomende hematoom is de gewone 'blauwe plek', een zichtbare plek op de huid waar, meestal door uitwendig geweld, een kneuzing van bloedvaatjes is opgetreden zodat bloed in het weefsel is gelekt. Dit wordt door het lichaam weer afgebroken en geresorbeerd. De aanvankelijk rood of blauwig doorschemerende plek verandert van kleur, het afgebroken hemoglobine wordt omgezet in bilirubine dat de plek (samen met de blauwe kleur) groenig of (weer later) geel kleurt, en na enkele dagen tot weken is de plek genezen. 

Hematomen kunnen ook dieper liggen en dan aanvankelijk geen opvallende verkleuring tonen, maar wel een zwelling: de buil. Als er behalve oedeem ook een hematoom bestaat in een buil dan zakt het bloed vaak in de daaropvolgende dagen uit en ontstaan blauwe verkleuringen die wel eens op enige afstand kunnen liggen van het oorspronkelijke letsel, bijvoorbeeld langs de voetrand bij verstuikte enkels. 

Inwendige hematomen binnen de schedelholte, zoals het epidurale hematoom en het subdurale hematoom kunnen gevaarlijk zijn door verdringing van het hersenweefsel. Inwendige hematomen in de buik- of borstholte kunnen gevaarlijk zijn door ongemerkte verbloeding als ze zo groot worden dat de hoeveelheid circulerend volume te klein dreigt te worden: shock.

Een brilhematoom is een bloeduitstorting in het onderhuidse bindweefsel rondom de ogen. Er ontstaat dan een rode of paarse gezwollen ring rond de ogen die lijkt op een bril.

Mensen die stollingsbeïnvloedende medicatie gebruiken, zoals aspirine of coumarinederivaten hebben eerder hematomen, evenals mensen met stollingsstoornissen en verhoogde fragiliteit van de vaatwand, bijvoorbeeld bij chronisch gebruik van corticosteroïden.


</doc>
<doc id="528534" url="https://nl.wikipedia.org/wiki?curid=528534" title="Bloedonderzoek">
Bloedonderzoek

Bloedonderzoek is een algemene naam voor alle bepalingen die worden gedaan in van de patiënt afgetapt bloed.
Veneuze bloedafname gebeurt door een holle naald in een bloedvat te brengen en het bloed in een gedeeltelijk vacuüm gezogen buisje te laten lopen. Vroeger werd het ook wel opgezogen met een spuit, maar deze techniek is voor routinematig gebruik niet veilig en wordt behalve onder bijzondere omstandigheden nog maar zelden toegepast. Voor het afnemen van bloed wordt bij voorkeur een van de aders in de elleboogplooi gebruikt, bijvoorbeeld de vena antecubiti. Om te zorgen dat de ader goed gevuld is, en daardoor makkelijker aan te prikken, wordt gebruikgemaakt van een stuwband die de veneuze terugvloed van het bloed wel, maar de arteriële aanvoer van het bloed niet belemmert. Bij kinderen wordt vaak een vingerprik en bij baby's een hielprik toegepast om bloed te verkrijgen, dat opgevangen wordt in een bloedcontainer. Als in de bloedafnamebuis zich een stof (anticoagulans) bevindt, zoals heparine, EDTA of citraat, zal het bloed vloeibaar blijven. Welke buis gebruikt wordt hangt af van het aangevraagde onderzoek. Als er geen anticoagulans in de buis aanwezig is zal het bloed stollen, zodra het in contact komt met de wand van de buis. Voor veel onderzoeken moeten de bloedcellen verwijderd worden van het waterige gedeelte van het bloed. Als gestold bloed wordt afgedraaid heet dit gedeelte serum, als vloeibaar (ontstold) bloed wordt afgedraaid, dan wordt plasma verkregen. Als de cellen in het bloed geanalyseerd moeten worden, wordt het ontstolde bloed (EDTA-bloed) niet gecentrifugeerd.

Bloed kan klinisch ook arterieel worden afgenomen en de laatste jaren steeds meer capillair bloed uit een haarvat via een vingerprik bij zelfcontrole.

Er zijn verschillende soorten bloedonderzoek te onderscheiden die uitgevoerd worden in een klinisch chemisch, microbiologisch of klinisch farmaceutisch laboratorium.

Er zijn vele honderden mogelijkheden voor wat er allemaal in bloed te onderzoeken is. Een arts is aanvrager van bloedonderzoek, die naar aanleiding van de klachten of conditie van de patiënt een weloverwogen keuze moet maken welke bepalingen zinvol zijn om de patiënt optimaal te kunnen behandelen. De bepalingen in het laboratorium worden uitgevoerd door medisch analisten onder verantwoordelijkheid van een klinisch chemicus.
Anders dan veel mensen denken is het meestal niet mogelijk om in het bloed te zien of er een kwaadaardige tumor aanwezig is, namelijk alleen als de tumor een bepaalde stof afscheidt die normaal niet in het bloed aanwezig is, wat verreweg de meeste tumoren niet doen.

Wat normaal is wordt in de praktijk statistisch bepaald. De normale waarden van een bepaling worden verkregen door bij een aantal gezonde mensen de bepaling uit te voeren en te kijken in welke gebied de uitkomsten vallen. De grenzen worden dan zo gekozen dat de laagste 2,5% en de hoogste 2,5% (of een vergelijkbare drempel) erbuiten vallen. Dit wil dus zeggen dat ook onder gezonde mensen er een kans van 1 op twintig is dat een gegeven bepaling, let wel "iedere" bepaling, te hoog dan wel te laag zal uitvallen, zonder dat er een reden is om aan te nemen dat die persoon ziek is. Sterker nog: als men bij een willekeurig persoon 20 bepalingen aanvraagt, is de kans dat er een abnormale uitslag bij zit (1-0,95**20)= erg groot. Het interpreteren van normale en abnormale uitslagen vergt dus veel kennis over de bepalingen, alsook de storende invloeden op de testen. Dit is het werkterrein van de klinisch chemicus.

"Bloedspiegel" is de medische term voor de concentratie van een bepaalde stof in het bloed. De term wordt gebruikt voor zowel lichaamseigen stoffen, zoals glucose, als voor lichaamsvreemde stoffen, zoals geneesmiddelen. In beide gevallen zijn er tabellen opgesteld met normale waarden en afwijkende waarden. Bij afwijkende waarden kan er sprake zijn van een ondergrens en een bovengrens, die aan de betreffende stof wordt gesteld. Bloedspiegels spelen ook een rol bij het onderzoek naar alcohol, drugs en doping. Bloedspiegels geven via het laboratorium een spiegel van het lichaam.
Sommige medicatie is niet goed te doseren zonder bepaling van de spiegel; zoals fenytoïne, Lithiumcarbonaat. Van antistoling moet geregeld het effect op het bloed gemeten worden.

Er dient goed onderscheid gemaakt te worden tussen bloedspiegels en plasmaspiegels.
Zo zijn de bloedsuikerspiegels in bloedplasma gemiddeld 10 tot 15% hoger dan de bloedspiegel.

De laatste jaren wordt het zelf door de patiënt bepalen van de bloedspiegel populair. Dit gebeurt al op grote schaal bij diabetes mellitus, en ook bij nierziekten.



</doc>
<doc id="528540" url="https://nl.wikipedia.org/wiki?curid=528540" title="Furunculose">
Furunculose

Furunculose is het steeds terugkomen van steenpuisten, en zorgt voor veel problemen. In geval van furunculose heeft de getroffen persoon vaak een aantoonbaar slechtere weerstand en een slechtere wondgenezing, bijvoorbeeld door suikerziekte. Ook kan de verwekkende bacterie kwaadaardiger (virulenter) zijn. Stafylokokken met het Panton-Valentine leukocidine-gen zijn beschreven als verwekkers van hardnekkige furunculose.

Furunculose kan lijken op acne ectopica: steeds terugkerende, etterende ontstekingen in vooral de liezen en/of oksels.


</doc>
<doc id="528557" url="https://nl.wikipedia.org/wiki?curid=528557" title="Huig">
Huig

De huig, ook wel uvula genoemd, is in de menselijke mond de uitloper van het zachte gehemelte. Dit lichaamsdeeltje is gewoonlijk te zien als een puntig aanhangsel in iemands wijd geopende mond terwijl hij of zij "aaa" zegt.

De huig bestaat voornamelijk uit alveolaire klieren en een deel van de musculus uvulae (waarvan de rest in het zachte gehemelte ligt). Deze laatste spier kan zich samentrekken, waardoor de huig wat wordt verkort. 

De huig kan bij verschillende mensen uiteenlopende groottes hebben.

De huig speelt een zeer belangrijke rol bij het slikken. Doordat de musculus uvulae zo beweeglijk is, kan de huig de nasofarynx tijdens het slikken geheel afsluiten van het gebied eronder, de orofarynx. Hierdoor wordt ervoor gezorgd dat voedsel en drank rechtstreeks naar de keelholte gaan, in plaats van in de neusholte te belanden. 

Verder is de huig betrokken bij de articulatie van een aantal spraakklanken, met name gutturalen en uvularen (zoals de huig-r).







Behalve bij mensen is de huig ook aanwezig bij enkele andere primaten, zoals echte meerkatten, makaken, orang-oetangs en bavianen, maar dan alleen in rudimentaire vorm. Uitsluitend bij mensen is het orgaantje sterk ontwikkeld.



</doc>
<doc id="528558" url="https://nl.wikipedia.org/wiki?curid=528558" title="Metabool gewicht">
Metabool gewicht

Metabool gewicht (MG) is een term die in de diergeneeskundige voedingsleer vaak gebruikt wordt, om de voedingsbehoefte van dieren te bepalen.

Het metabool gewicht kan worden bekomen door de volgende formule op het gewicht (in kilogram) van een dier toetepassen:


</doc>
<doc id="528570" url="https://nl.wikipedia.org/wiki?curid=528570" title="Open been">
Open been

Het open been of (Latijn) ulcus cruris ('zweer op het onderbeen') is een wond op het onderbeen of de enkel die niet wil genezen. 

De oorzaak is in het overgrote deel van de gevallen (maar niet altijd) een sterk gestoorde afvoer van het bloed uit het onderbeen via de aders, door al jarenlang bestaande spataders of door een eerder doorgemaakte trombose in het been (veneuze insufficiëntie). Bijkomende factoren zijn immobiliteit, langdurig staan zonder te lopen, oedeem, overgewicht, hartfalen, diabetes en atherosclerose. Vaak begint het met een kleine verwonding, bv. door stoten.
Zelden is een onvoldoende toevoer van bloed door een verstopte slagader de oorzaak, hoewel combinaties hiervan met slechte aders wel voorkomen. Ten slotte zijn er zeldzame oorzaken (minder dan 1 op honderd) die zweren kunnen veroorzaken die bij oppervlakkige beschouwing aan een open been doen denken, zoals kwaadaardige tumoren van de huid, sommige zeldzame bacterie-infecties, auto-immuunziekten zoals necrobiosis lipoidica of pyoderma gangraenosum

Dergelijke wonden kunnen soms jarenlang bestaan en ook bij de best bekende behandelingen kan de genezing maanden duren, en is in de ergste gevallen niet eens mogelijk. De behandeling berust vooral op het tegengaan van oedeem en het bevorderen van de bloedcirculatie. Infectie speelt meestal geen grote rol maar moet indien dit wel zo is worden bestreden. Hiervoor wordt meestal een of twee keer per week gezwachteld. Het zwachtelen houdt in dat er een korte rek-verband om het onderbeen wordt gewikkeld dat druk uitoefent op de weefsels en zo het oedeem via de lymfevaten afvoert. Dit gaat vooral goed als de patiënt voldoende loopt, waardoor zijn kuitspieren ook de nog aanwezige werkende aders geregeld goed leegdrukken. In normale gevallen zal daardoor genezing optreden in 4 tot 8 weken. 

Is het ulcus eenmaal genezen dan zal de patiënt om recidief te voorkomen meestal levenslang een strakke steunkous moeten dragen. 

Het is uit preventief oogpunt verstandig om bij mensen met veel spataders deze te behandelen om een open been op latere leeftijd te voorkomen.


</doc>
<doc id="528612" url="https://nl.wikipedia.org/wiki?curid=528612" title="Maskergelaat">
Maskergelaat

Een maskergelaat is een symptoom in de geneeskunde, en beschrijft de verminderde activiteit van de mimiekspieren bij de ziekte van Parkinson of gebruik van antipsychotica.

Het "maskergelaat" is bij deze aandoeningen een gevolg van hypokinesie van de aangezichtsspieren, die minder spontane activiteit vertonen. Daardoor lijkt het alsof de patiënt boos of verdrietig is, ook al is dit niet zo.

Bij klinische depressie zien we vaak een geremde motoriek en dus een "sombere" gelaatsuitdrukking.
Een star gelaat kan ook bij andere neurologische aandoeningen optreden. bijvoorbeeld door een verlamming van de aangezichtsspieren. Vaak is die eenzijdig, zoals na een herseninfarct, of een aangezichtsverlamming van Bell (facialisparese). Verlamming van de aangezichtsspieren kan ook optreden bij andere neurologische aandoeningen, zoals ALS, MS.
Om rimpels weg te halen wordt soms een kunstmatige, opzettelijke verlamming van bepaalde aangezichtsspieren veroorzaakt met botox-injecties. Indien dit te ver wordt doorgevoerd ontstaat ook een soort maskergelaat.


</doc>
<doc id="528626" url="https://nl.wikipedia.org/wiki?curid=528626" title="1,4-butaandiol">
1,4-butaandiol

1,4-butaandiol is een diol-afgeleide van butaan. Het is een kleurloze viskeuze vloeistof die in de organische chemie als oplosmiddel wordt gebruikt.

Deze stof wordt gesynthetiseerd in twee stappen: eerst wordt 1,4-butyndiol bereid uit acetyleen en formaldehyde in de molverhouding 1:2, en vervolgens wordt 1,4-butyndiol gehydrogeneerd tot 1,4-butaandiol.

De stof wordt ook commercieel geproduceerd uit allylalcohol in twee stappen: eerst gebeurt de hydroformylering van allylalcohol met een CO/H-gasmengsel, tot 4-hydroxybutyraldehyde. Daarna volgt een hydrogenering tot 1,4-butaandiol. Een eenstapsproces ("hydrocarbonylering") waarin allylalcohol, koolstofmonoxide en waterstofgas reageren tot 1,4-butaandiol is ook mogelijk mits gebruik van een geschikt katalysatorsysteem.

1,4-Butaandiol kan men ook produceren door de katalytische hydrogenering van maleïnezuuranhydride. De hydrogenering gebeurt in meerdere stappen, met barnsteenzuuranhydride en gamma-butyrolacton als tussenproducten.

Naast oplosmiddel wordt het in de industrie gebruikt bij de productie van polyurethanen en andere kunststoffen.

Het wordt gebruikt voor de productie van tetrahydrofuraan door dehydratie.

1,4-butaandiol wordt in het uitgaansleven ook wel als drug gebruikt. De werking ervan is vergelijkbaar met die van GHB.

De andere isomeren van butaandiol:


</doc>
<doc id="528649" url="https://nl.wikipedia.org/wiki?curid=528649" title="Godotsyndroom">
Godotsyndroom

Het syndroom van Godot is een verschijnsel uit de psychiatrie. Het is een vorm van angststoornis waarbij de persoon zich ernstige zorgen maakt over gebeurtenissen in de (nabije) toekomst. De angst en spanning worden voornamelijk geuit door het doorlopend stellen van vragen over deze gebeurtenissen. Het aanhoudende karakter van de aandoening kan leiden tot spanning met de omgeving.

Het syndroom doet zich vaak voor bij dementiepatiënten.

De term werd in de jaren tachtig voor het eerst gebruikt door Barry Reisberg c.s. bij het opstellen van hun beoordelingssysteem voor dementie en is genoemd naar het toneelstuk Wachten op Godot van Samuel Beckett.


</doc>
<doc id="529054" url="https://nl.wikipedia.org/wiki?curid=529054" title="Couperen">
Couperen

Couperen is het (operatief) verwijderen van uitstekende lichaamsdelen bij een dier, zoals de staart of oren. Dit couperen van lichaamsdelen bij gezelschapsdieren werd vooral gedaan om esthetische of cosmetische redenen. Bij landbouwhuisdieren werd het couperen vaak gedaan als preventie voor latere verwondingen of aandoeningen.

Sinds 23 september 1992 is in Nederland de Gezondheids- en welzijnswet voor dieren (GWWD) van kracht. In deze wet is het Ingrepenbesluit opgenomen, dat op 1 september 2001 is ingegaan: Op grond van artikel 40 lid 1 is het verboden een of meer lichamelijke ingrepen te verrichten bij een dier, waarbij een deel of delen van het lichaam wordt of worden beschadigd. Er is een overgangstermijn geboden, zodat er maatregelen getroffen kunnen worden om zonder couperen te kunnen functioneren.

Het couperen van staart en/of oren werd bij veel hondenrassen gedaan, zoals terriërs, dobermanns en bouviers. Soms uit cosmetische overwegingen en soms om beschadigingen aan lichaamsdelen te voorkomen. Een andere veelgehoorde reden is het voorkomen dat de hond bij het zwiepen met zijn staart de koffiekopjes van tafel veegt. 

Het couperen van de oren bij honden is sinds 1 oktober 1996 in Nederland en sinds 1 oktober 2001 in België verboden. Het couperen van staarten bij honden is sinds 1 september 2001 in Nederland en sinds 1 januari 2006 in België verboden. In Duitsland geldt het coupeerverbod bij honden sinds juni 1989. In een aantal Scandinavische landen geldt een coupeerverbod. In Frankrijk en Spanje geldt nog geen coupeerverbod.

Als een hond staartloos is geboren of de staart gecoupeerd is om medische redenen, moet hiervan aangifte gedaan worden bij de Raad van Beheer. 


Bij paarden werden staarten voornamelijk om cosmetische redenen gecoupeerd. In de Oudheid werd dit al gedaan en vanaf de 16de en 17de eeuw kwam het couperen van de staart veelvuldig voor. Met een hakmes werd de staart afgehakt, waarna de wond met een brandend ijzer werd dichtgebrand. In het midden van de 18de eeuw waren gecoupeerde staarten bij paarden in de mode. Toen werden ook de eerste coupeerscharen ontwikkeld.

Het couperen van de staart bij trekpaarden gebeurt om praktische redenen. Bij het werk op de akkers zwaait het paard met zijn staart om vliegen weg te jagen. Bij het zwaaien gebeurt het veel dat de leidsels, om het paard te besturen, onder de staart geraken waardoor het paard onbestuurbaar wordt. Met een korte staart heeft men dit probleem niet, maar het paard heeft meer last van de vliegen.

Vanaf 1 september 2001 is het in Nederland verboden om staarten bij paarden te couperen.
In België is het couperen van staarten sinds 1 oktober 2001 bij wet verboden.

Bij schapen worden staarten om praktische redenen gecoupeerd. Onder de staart is het warm en vochtig, waardoor er ziekten (zoals myiasis) kunnen ontstaan. Daarnaast is een gecoupeerde staart praktisch in de aflammerperiode.

Vanaf 2001 was een overgangsperiode van vijf jaar ingesteld om te stoppen met couperen van staarten bij schapen. In juni 2006 is het besluit over een definitief verbod op het couperen van schapenstaarten onder druk van een ruime meerderheid in de Tweede Kamer opnieuw uitgesteld. Voor drie schapenrassen (Clun Forest, Hampshire down en Suffolk) werd een nieuwe overgangsperiode van vijf jaar ingesteld om op kortere staarten te fokken. Bij de andere schapenrassen worden de staarten bijna niet meer gecoupeerd. In januari 2007 maakte het Ministerie van LNV bekend dat het couperen van schapenstaarten in Nederland vanaf 1 januari 2008 is verboden.

De staarten van varkens worden gecoupeerd om praktische redenen. Als varkens te dicht bij elkaar zitten zoals bij vleesvarkens gaan ze uit verveling bij elkaar in de staarten bijten. Door stal- en voermaatregelen, zoals stro en meer ruimte in de hokken, kan het staartbijten bij biggen voorkomen worden.

In Finland is het vanaf 1 januari 2003 verboden om staarten bij varkens te couperen. In Nederland wordt het toegestaan als er problemen zijn met staartbijten wanneer de ingreep niet wordt gedaan. Het couperen moet binnen vier dagen na de geboorte worden gedaan. Als een big ouder is dan zeven dagen, mag de ingreep alleen onder verdoving door een dierenarts worden gedaan.


</doc>
<doc id="529593" url="https://nl.wikipedia.org/wiki?curid=529593" title="Benauwdheid">
Benauwdheid

Benauwdheid, dyspneu of dyspnoe is het gevoel bij de patiënt dat hij of zij niet genoeg lucht krijgt. Dit is een veel voorkomende klacht die meestal wijst op aandoeningen van het respiratiestelsel of van het circulatiestelsel. Dyspneu kan veroorzaakt worden door:



Enkele veel voorkomende oorzaken:

Het onderscheid is niet altijd eenvoudig te maken.



</doc>
<doc id="529778" url="https://nl.wikipedia.org/wiki?curid=529778" title="Romy Haag">
Romy Haag

Romy Haag (geboren als Eduard Frans Verbaarsschott) (Scheveningen, 1 januari 1948) is een Nederlandse actrice, danseres, zangeres en voormalige nachtclubeigenares die hoofdzakelijk in Duitsland furore heeft gemaakt.

Haag verliet het ouderlijk huis al op haar dertiende en vertrok met een rondtrekkend circus richting Parijs waar ze met verschillende baantjes het hoofd boven water probeerde te houden, alvorens ze uiteindelijk als danseres werd aangenomen in het beroemde "Carrousel de Paris". Toen een vriend na een relationele ruzie hun gezamenlijk bewoonde appartement in brand stak, vluchtte ze als verstekeling aan boord van een koopvaardijschip van Frankrijk naar de Verenigde Staten en beproefde ze haar geluk enkele jaren in New York.

Rond haar twintigste keerde Haag met haar nieuwe - Duitse - geliefde terug naar Europa en vestigde zich in het toenmalige West-Berlijn, waar ze ten slotte in 1974 de deuren opende van haar roemruchte nachtclub annex travestie-theater "Chéz Romy Haag".

Eind jaren 70 scoorde ze een discohit met "Superparadies" en woonde ze samen met de destijds eveneens in Berlijn vertoevende Engelse popster David Bowie.

In dezelfde periode was Haag ook geregeld te zien in Duitse bioscoopfilms zoals "Hamburger Krankheit", "Plastikfieber", "Maskara" en "Zum Beispiel Otto Spalt".

Ze sloot haar nachtclub om zich volledig te kunnen wijden aan nieuwe plaatopnamen, vele televisieshows en aan de optredens in haar eigen show waarmee ze inmiddels theaters in het hele Duitse spraakgebied bereisde.

De enige keer dat zij in Nederland op televisie optrad was toen zij in 1982 door regisseur Theo Uittenbogaard werd uitgenodigd voor de - live - VPRO-uitzending "Berlin-Amsterdam" om in het kader van het Holland Festival het programma "Die Neue Deutsche Welle" te presenteren. Hierin traden een aantal avant-gardistische popgroepen uit de Berliner Szene op die de gelijknamige muziekstroming vertegenwoordigden, zoals Einstürzende Neubauten, Malaria, Neon-Babies en White Russia. Dit vond plaats vanuit het gebouw De Meervaart te Amsterdam dat voor de gelegenheid werd doorsneden met een natuurgetrouw nagebouwde Berlijnse Muur waar Haag uiteraard doorheen brak.

Begin jaren 80 liet zij haar sekse via een hormonale geslachtsaanpassing in overeenstemming brengen met de door haar van kindsbeen af beleefde (vrouwelijke) genderidentiteit. Sindsdien is zij officieel vrouw en koos ze de voornamen "Eva Maria".

In 1997 ontving zij tijdens het filmfestival van de "Berlinale" een speciale "Teddy Award" - een prijs, speciaal bedoeld ter onderscheiding van films met een homo- dan wel transseksuele achtergrond.

In 1999 verscheen van haar hand een autobiografisch boek, getiteld "Eine Frau und mehr" ("Een vrouw, en méér"), waarin zij onder meer haar leven en de kunstenaarsscène van de jaren 70 en haar vriendschap met Amanda Lear beschrijft.





</doc>
<doc id="529979" url="https://nl.wikipedia.org/wiki?curid=529979" title="Mandibulair repositie-apparaat">
Mandibulair repositie-apparaat

Een mandibulair repositie-apparaat of MRA is een tandheelkundige beugel die gebruikt wordt om bij patiënten met snurkproblemen en het obstructieveslaapapneusyndroom (OSAS) de onderkaak en de daarmee verbonden weke delen naar voren te houden. Hierdoor wordt de vernauwde bovenste luchtweg bij deze patiënten verruimd en treedt tijdens de slaap een verbetering van de luchtpassage op. De beugels lijken op de uitneembare beugels die orthodontisten veel bij kinderen gebruiken. In 1987 zijn MRA's door de Almelose orthodontist H.J. Remmelink in Nederland geïntroduceerd. 

De afgelopen tien jaar heeft onderzoek aangetoond dat behandelingen met MRA's met name effectief zijn bij patiënten die last hebben van snurken en/of lichte en matige OSAS. Ook worden MRA's gebruikt bij patiënten bij wie andere behandelingen onvoldoende succes hebben. De beugels worden tegenwoordig wereldwijd toegepast en er bestaan inmiddels meer dan 80 typen MRA's. In Nederland worden MRA's in de landelijke richtlijn van het Kwaliteitsinstituut voor de Gezondheidszorg CBO als hulpmiddel voor de behandeling van lichte en matige OSAS aanbevolen. 

MRA's worden in de wetenschappelijke literatuur ook wel aangeduid met de termen mandibular advancement devices (MAD) en oral appliances (OA).

Behandelingen met MRA's worden niet altijd volledig door de zorgverzekeraars vergoed.



</doc>
<doc id="530000" url="https://nl.wikipedia.org/wiki?curid=530000" title="Folliculitis">
Folliculitis

Een folliculitis is een ontsteking van een haarzakje. Als er pus zichtbaar is, wordt het een pustel of puistje genoemd. Maar folliculitis gaat niet altijd met pus gepaard, en er zijn meer vormen van pustels dan ontstoken haarzakjes.





</doc>
<doc id="530037" url="https://nl.wikipedia.org/wiki?curid=530037" title="Paul Pierre Broca">
Paul Pierre Broca

Paul Pierre Broca (Sainte-Foy-la-Grande, 28 juni 1824 - Parijs, 9 juli 1880) was een Frans arts, anatoom en antropoloog die vooral bekend werd door zijn (her)ontdekking van het spraakcentrum dat naar hem het centrum van Broca wordt genoemd.

Broca werd op zijn 17e al toegelaten aan de medische faculteit in Parijs en studeerde af toen hij 20 was. Al gauw werd hij hoogleraar in chirurgische pathologie aan de Sorbonne. Hij blonk uit als medisch onderzoeker op veel gebieden. Op zijn 24ste had hij al veel onderscheidingen, medailles en invloedrijke posities toegewezen gekregen. Zijn vroege wetenschappelijke werken gingen over de histologie van kraakbeen en bot, maar hij bestudeerde ook de pathologie van kanker, de behandeling van aneurysma's en zuigelingensterfte. Broca hield zich veel bezig met vergelijkende anatomie van de hersenen. Als neuroanatoom heeft hij veel belangrijke bijdragen geleverd aan het begrijpen van het limbische systeem en het rhinencephalon. Zijn onderzoek naar de lokalisatie van spraak heeft geleid tot een nieuw onderzoeksgebied: de lateralisatie van hersenfuncties.

Broca is bekend geworden door zijn ontdekking van het spraakcentrum van de hersenen, gelegen in de frontale kwab, nu bekend als het centrum van Broca. De ontdekking van het spraakcentrum volgde op onderzoek naar de hersenen van afasiepatiënten, met name dat van zijn eerste patiënt in het Bicêtre ziekenhuis, een zekere Leborgne. Deze had de bijnaam "Tan", omdat hij niets anders kon zeggen dan "tan". In 1861 deed Broca een post-mortemautopsie op Leborgne. Het bleek dat hij een door syfilis veroorzaakte laesie had in de linker cerebrale hemisfeer. Deze laesie bevond zich precies in het hersengebied dat belangrijk is voor het spreken. Deze ontdekking is toegeschreven aan Broca, hoewel een generatie eerder de Franse neuroloog Marc Dax ongeveer dezelfde observaties deed.

Patiënten met een beschadiging aan het centrum van Broca en/of omliggende regionen van de frontale hersenkwab worden vaak klinisch gecategoriseerd als lijdende aan de afasie van Broca. Dit type afasie wordt gekenmerkt door problemen met het spreken.

Broca was ook pionier op het gebied van fysische antropologie. In 1859 richtte hij het antropologische genootschap op, in 1872 het "Revue d'Anthropolgie" en in 1876 de antropologiefaculteit in Parijs. Dankzij Broca kwam de wetenschap van craniale antropometrie in een stroomversnelling terecht.

Broca beschreef voor het eerst doorboorde schedels uit het neolithicum.

De vergelijkende anatomie van primaten is een ander gebied waarin Broca belangrijke bijdragen heeft geleverd. Broca was zeer geïnteresseerd in het verband tussen anatomische eigenschappen van de hersenen en mentale mogelijkheden, zoals intelligentie.

Broca's tijdgenoten beschreven hem als genereus, meelevend en aardig, met ongekende standvastigheid en eerlijkheid, gerespecteerd door eenieder. Hij maakte nooit vijanden en verloor nooit vrienden. Hij was een onvermoeibaar werker, die honderden boeken en artikelen heeft geschreven. Tevens zette hij zich in voor gezondheidszorg voor de armen, en was hij een belangrijk persoon in de "Assistance Publique".

Pierre Paul Broca stierf op 56-jarige leeftijd in Parijs, waarschijnlijk door een hersenaneurysma. Hij is een van de 72 Fransen wier namen op de Eiffeltoren gegrift staan.


</doc>
<doc id="530137" url="https://nl.wikipedia.org/wiki?curid=530137" title="2C-D">
2C-D

2C-D is de afkorting die gegeven wordt aan 2,5-dimethoxy-4-methylfenethylamine, een synthetisch fenethylamine ("designer drug") met relatief weinig bekendheid. Het is een psychoactieve drug die in Duitsland tijdens de jaren 1980 onder de naam LE-25 getest werd door de onderzoeksgroep van Hanscarl Leuner als hulpmiddel in de psychotherapie.

Alexander Shulgin beschreef de werking van 2C-D in PiHKAL en raadde een dosis van 20–60 mg aan (8 MU). De stof wordt beschreven als een mild psychedelicum met een korte werking (4 tot 6 h) en weinig neveneffecten.





</doc>
<doc id="530239" url="https://nl.wikipedia.org/wiki?curid=530239" title="Laminectomie">
Laminectomie

Een laminectomie is de benaming van een chirurgische ingreep waarbij de lamina (wervelboog) van een wervel verwijderd wordt. Een laminectomie wordt uitgevoerd als er bijvoorbeeld ten gevolge van een kanaalstenose te weinig ruimte is ontstaan voor het ruggenmerg.


</doc>
<doc id="530421" url="https://nl.wikipedia.org/wiki?curid=530421" title="Wessel Gansfort">
Wessel Gansfort

Wessel Gansfort (Groningen, 1419 - aldaar, 1489) was een theoloog en vroeg-humanist. Hoewel hij een leek was, schreef hij bijna uitsluitend over godsdienstige vraagstukken, waarbij hij veel stellingen verdedigde, die vooruit lijken te lopen op het protestantisme. Gansfort was een van de eersten in het Noorden die een goede kennis bezat van het Hebreeuws.

Hij was niet, zoals vaak wordt gedacht, de lijfarts van bisschop David van Bourgondië, maar zijn protegé. Laatstgenoemde bood hem bescherming tegen de Inquisitie. Na 1482 verbleef hij veel in de abdij van Aduard bij de abt Hendrik van Rees; na diens dood in het Olde Convent van de clarissen te Groningen.
In 1862 werden zijn stoffelijke resten en de epitaaf overgebracht naar de Martinikerk. De epitaaf bevindt zich tegen de westmuur, de grafsteen werd ervoor neergelegd met daaronder de beenderen van Gansfort. Bij de laatste restauratie in 1962 heeft Albert van Giffen het graf opgegraven. De grafsteen is uit de vloer gehaald en in de westmuur naast het epitaaf ingemetseld. De beenderen werden voor onderzoek overgebracht naar het anatomisch laboratorium in Groningen waar ze per abuis werden vernietigd.

Gansfort stond onder de invloed van de Moderne Devotie en geldt als een voorloper van de reformatie. Hij was tegen aflaten, mirakelboeken en heiligenverering. Bovendien uitte hij kritiek op de overschatting van pausen en concilies, en hij pleitte vooral voor gedegen Bijbelkennis. Hij maakte in zijn leven een ommezwaai van het filosofisch realisme naar het nominalisme; daarom werd hij wel spottend 'magister contradictionis' (meester in tegenstellingen) genoemd. Ondanks dit ging hij toch steeds verder in het taalkundig benaderen van de Bijbel, o.a. door de Hebreeuwse grondtekst bij zijn exegese te betrekken.

De kerkhervormer Maarten Luther schreef dat Wessel Gansfort zeer belangrijk was geweest bij de vorming van zijn inzichten.

Naar hem is de Wessel Gansfortprijs genoemd, de tweejaarlijks toegekende cultuurprijs van de provincie Groningen.
Wessel werd geboren in de stad Groningen in het jaar 1419, als kind van arme ouders, toentertijd was het een luxe dat een kind de schoolbanken kon bezoeken, zijn ouders waren genoodzaakt het kind op negenjarige leeftijd van school te halen.
Maar de jonge Wessel had geluk.
Een rijke weduwe had vernomen dat hij uitblonk en een hoge intelligentie had en wilde zijn opleiding verder betalen. Zo kon hij zijn opleiding voltooien. Na verloop van tijd promoveerde hij tot "MAGISTER ARTIUM" en vermoedelijk heeft hij later ook de titel doctor in theologie verworven.

In de Groninger wijk De Hunze staat een school voor voortgezet onderwijs die naar hem is vernoemd, het Wessel Gansfortcollege.




</doc>
<doc id="530816" url="https://nl.wikipedia.org/wiki?curid=530816" title="Conservatieve behandeling">
Conservatieve behandeling

Conservatieve behandeling is in de geneeskunde een term die betekent 'zonder te opereren'. Soms is van een operatie niet veel te verwachten, soms heeft de patiënt bijkomende ziekten of aandoeningen die een operatie te gevaarlijk maken.
Meestal worden medicijnen voorgeschreven die pijnbestrijdend zijn, bijvoorbeeld paracetamol of ibuprofen, als dit niet helpt kunnen licht-morfine-achtige medicijnen mogelijk verlichting bieden.


</doc>
<doc id="530887" url="https://nl.wikipedia.org/wiki?curid=530887" title="De Steiger">
De Steiger

De Steiger is een behandelcentrum voor jongeren met een autismespectrum stoornis te Dordrecht. Hier leren jongeren omgaan met hun autisme. De behandeltijd is op dit moment ongeveer een jaar.

De Steiger is onderdeel van GGZ Yulius, een grote instelling voor psychiatrische hulpverlening in Dordrecht en omstreken.
Op De Steiger 'wonen' 24 jongeren, verdeeld over 4 leefgroepen, die op hun beurt weer verdeeld zijn over een A- en een B-vleugel.
Voorheen waren er 6 leefgroepen, vanwege bezuinigingen zijn er inmiddels echter 2 gesloten.

Op De Steiger worden verschillende therapieën gegeven, om de jongeren te leren omgaan met hun autisme.

De sociale vaardigheidstraining is een van de weinige therapieën die in groepsverband wordt uitgevoerd. Iedere jongere op de Steiger volgt de SVT-training tijdens zijn/haar volledige behandelduur. Tijdens het wekelijkse groeps- of coachgesprek wordt het leerdoel waar de jongere mee bezig is besproken aan de hand van voorbeelden uit de eraan voorafgaande week. Als de begeleiding vindt dat een leerdoel voldoende is behaald, dan wordt doorgegaan naar een volgend leerdoel. Voorbeelden van leerdoelen die behandeld worden met de SVT-training zijn kritiek ontvangen, luisteren en opkomen voor jezelf.

De zelfredzaamheidstrainingen zijn korte trainingen die soms in groepsverband en soms 1-op-1 gegeven worden. Voorbeelden hiervan zijn kleding wassen en strijken, koken en verstandig omgaan met geld. Iedere jongere krijgt een aantal van deze therapieën, naargelang de begeleiding dat nodig vindt.

Met psycho-educatie worden 1-op-1-therapieën bedoeld waarin jongeren leren wat hun autisme inhoudt voor hen. Dit doet de begeleiding door middel van cursussen als Ik Ben Speciaal en Wereld in Fragmenten en/of door het bespreken van voor de jongeren lastige situaties.

Bij muziektherapie leren jongeren alleen of samen met andere jongeren, onder begeleiding van de muziektherapeut, hun emoties te uiten in de muziek. Muziektherapie vindt een keer per week plaats.

Bij psychomotorische therapie leren jongeren alleen of in groepsverband, onder begeleiding van de vaktherapeut, hun emoties te uiten via bewegingen en gezichtsuitdrukkingen.

Bij beeldende therapie leren jongeren alleen of in groepsverband, onder begeleiding van de vaktherapeut, hun emoties te uiten via het maken van beelden, schilderijen en door middel van andere creatieve bezigheden.

Voor de vrijetijdsinvulling van de jongeren worden verschillende activiteiten georganiseerd. Dit zijn (soms twee-)wekelijkse activiteiten zoals fitness, zwemmen, voetbal en de soos, maar het kunnen ook eenmalige/lange termijn activiteiten zijn zoals een bezoek aan de Efteling of een Steigervakantieweekend. 
Bij een Steigervakantieweekend gaan drie leefgroepen een weekend onder begeleiding op vakantie.



</doc>
<doc id="530932" url="https://nl.wikipedia.org/wiki?curid=530932" title="Cheliceer">
Cheliceer

Cheliceren (wetenschappelijk: "chelicerae") zijn monddelen die aangetroffen worden bij de Chelicerata, een subfylum van de Arthropoda, waartoe bijvoorbeeld de spinachtigen behoren.

Cheliceren worden gebruikt om voedsel mee vast te grijpen. Men treft ze dan ook aan in plaats van de mandibels die de meeste andere Arthropoda hebben. Cheliceren worden in sommige gevallen ook gebruikt om gif mee te injecteren, zoals bij de vogelspinnen.


</doc>
<doc id="530967" url="https://nl.wikipedia.org/wiki?curid=530967" title="Segment (insect)">
Segment (insect)

Segmenten zijn onderdelen van het insectenlichaam, waaruit men zich het dier opgebouwd kan denken. Voor de vorming van kop, borststuk (de thorax) en achterlijf zijn steeds een aantal segmenten samen versmolten om deze lichaamsdelen te vormen. Vooral in de thorax en het achterlijf zijn de segmenten vaak nog te herkennen, bij de kop zijn ze sterk van vorm veranderd en versmolten.

In de primitieve vorm heeft ieder ringvormig segment een rugdeel (notum of tergum), een buikdeel (sternum), twee zijdelen (pleura) en twee of meer aanhangsels. De antennes zijn bijvoorbeeld aanhangsels van een van de kopsegmenten, de vleugels en poten van de drie thoraxsegmenten (aangeduid met pro-, meso- en metathorax). De copulatie-organen zijn omgevormde achterlijfssegmenten.


</doc>
<doc id="531008" url="https://nl.wikipedia.org/wiki?curid=531008" title="Schuddegeest">
Schuddegeest

Schuddegeest is de naam van een hofje in de Archipelbuurt in Den Haag. Het is oorspronkelijk een wooncomplex voor arbeiders, gebouwd vanaf 1854 door de Vereeniging tot verbetering der woningen van de arbeidende klasse, nu bekend als de Koninklijke Haagse Woningvereniging van 1854. Het is een van de oudste voorbeelden van moderne sociale woningbouw in Nederland. Schuddegeest ligt naast het hofje aan de Mallemolen maar een deel van de huizen heeft in de Schuddegeest een extra verdieping. Ook de tuintjes zijn iets ruimer.

De oorsprong van de naam van het arbeidershofje gaat terug tot de 17e eeuw. Toen heette het landgoed, dat op deze plek lag, Schuddegeest. De huidige Javastraat, vlak bij het hofje, heette tot 1861 de Laan van Schuddegeest. ‘Geest’ of 'geestgrond' is een benaming voor een bepaalde grondsoort.

Het eerste deel, ‘Schudde’ slaat op de tarieven van het vroeger nabijgelegen Scheveningse veer. De veerman zette zijn klanten af, in meerdere betekenissen van het woord. Je werd als het ware leeggeschud. ‘Schuddegeest’ betekent dus eigenlijk ‘De zandgronden waar de veerman je geld aftroggelt’.



</doc>
<doc id="531352" url="https://nl.wikipedia.org/wiki?curid=531352" title="Symptoombestrijding">
Symptoombestrijding

Symptoombestrijding is het bestrijden van klachten, zonder hierbij de oorzaak van de klachten weg te nemen.

Bij symptoombestrijding worden slechts de gevolgen van geneeskundige klachten aangepakt, waardoor de klachten doorgaans terugkomen of zelfs verergeren. Een voorbeeld is het nemen van paracetamol bij spanningshoofdpijn. Deze behandeling doet de pijn wel verminderen, maar neemt de spanning niet weg, die de hoofdpijn heeft veroorzaakt. Een ander voorbeeld is het gebruik van corticosteroïden bij de behandeling van eczeem. Deze middelen verminderen weliswaar het eczeem, maar zodra men er mee stopt komen de klachten terug, omdat corticosteroïden niet de oorzaak/oorzaken van het eczeem wegnemen.

Symptoombestrijding is eveneens een (vaak pejoratieve) term met betrekking tot probleembestrijding, waarbij men slechts de gevolgen van het probleem bestrijdt, maar niet het probleem zelf.


</doc>
<doc id="531562" url="https://nl.wikipedia.org/wiki?curid=531562" title="Claude Piron">
Claude Piron

Claude Piron (Namen (België), 1931 - Zwitserland, 22 januari 2008) was een Zwitserse psycholoog en esperantist.

Piron volgde de vertalersopleiding aan de universiteit van Genève en was van 1956 tot 1961 vertaler voor de Verenigde Naties (van het Chinees, Engels, Russisch en Spaans naar het Frans). Daarna werkte hij acht jaar lang over de hele wereld voor de Wereldgezondheidsorganisatie, vooral in Afrika en Azië. Na een opleiding tot psychoanalyticus begon hij in 1968 een praktijk in de omgeving van Genève — sinds 1999 in Gland (Zwitserland). Van 1973 tot zijn emeritaat in 1994 gaf Piron college aan de psychologische faculteit van de Geneefse universiteit. Sindsdien houdt hij zich, naast zijn praktijk, vooral bezig met de supervisie van jonge psychologen.

Tijdens zijn kindertijd leerde Piron Esperanto. Later heeft hij deze taal in vele landen gebruikt, onder andere in Japan, China, Kazachstan, Oezbekistan, enkele landen in Latijns-Amerika en Afrika, en in vrijwel alle landen van Europa. Van 1981 tot 1983 gaf hij les in het Esperanto aan de universiteit van San Francisco. Hij was een tijdlang lid van de Akademio de Esperanto.

Piron was een productief schrijver van boeken in het Esperanto. Zijn oeuvre in deze taal omvat een tiental romans, vele novelles en korte verhalen, een gedichtenbundel, artikelen, en (onder het pseudoniem Johan Valano) een cassette met liederen.

Zijn bekendste boeken zijn "Gerda Malaperis" (Gerda verdween) en "La Bona Lingvo" (De goede taal) — voor deze laatste won Piron in 1998 de OSIEK-prijs. "Gerda Malaperis" is een korte misdaadroman die in de eerste hoofdstukken een basisgrammatica en basiswoordenschat gebruikt, en dan langzaam opbouwt naar een volwaardig Esperanto aan het eind. In "La Bona Lingvo" behandelt Piron de fundamentele linguïstische en sociale aspecten van het Esperanto. Hij verdedigt de stelling dat Esperanto zo makkelijk te leren en te gebruiken is omdat het, door z'n uitzonderingsloze agglutinerende principe, een vrije en creatieve samenstelling van woorddelen mogelijk maakt — kortweg: dat het een manier van praten is die sterk lijkt op het denken zelf. In tegenstelling tot alle natuurlijke talen, staat het Esperanto toe zich over te geven aan de "generalisatie-reflex": iemand die bakt is een bakker, iemand die drukt is een drukker, iemand die sloopt is een sloper, dus iemand die timmert is een timmerer. Dat werkt in het Nederlands dus niet, maar in het Esperanto wel.

In zijn Franse boek "Le défi des langues - Du gâchis au bon sens" (De uitdaging van de taal - Van chaos tot gezond verstand) heeft Piron zijn twee grootste bezigheden samengebracht: het is een soort psychoanalyse van de internationale communicatie.



</doc>
<doc id="531805" url="https://nl.wikipedia.org/wiki?curid=531805" title="Maagportier">
Maagportier

De maagportier (lat. "pylorus" van GRK πυλωρός, "poortwachter") is de kringspier die zich aan de uitgang van de maag en het begin van de twaalfvingerige darm bevindt. Als deze kringspier verslapt kan voedsel naar de darm gaan.

Bij jonge zuigelingen is deze functie weleens verstoord, zie pylorushypertrofie.


</doc>
<doc id="531823" url="https://nl.wikipedia.org/wiki?curid=531823" title="Neuropathie">
Neuropathie

Neuropathie (Grieks: "zenuwziekte") is het niet goed functioneren van een of meer zenuwen. Is er slechts een enkele zenuw aangedaan, dan spreekt men van mononeuropathie, zijn het er enkele van oligoneuropathie, zijn het er vele dan spreekt men van polyneuropathie. Het heeft dus niets met het Nederlandse woord 'zenuwziekte' van doen, dat meer psychiatrische connotaties heeft.

De oorzaken kunnen van verschillende aard zijn. Het frequentst komt de neuropathie voor die veroorzaakt wordt door diabetes. In het algemeen onderscheiden we neuropathie door de volgende oorzaken:

Neuropathie uit zich sensibel vooral door verminderde functie (doof gevoel) als door foutieve functie (die gevoeld kunnen worden als tintelingen, prikkelingen, koud pijnlijk gevoel, branderig gevoel, en aanrakingspijnen) en motorisch door krachtsverlies. Bij neuropathie kan ook ernstige pijn voorkomen, die neuropathische pijn genoemd wordt. Deze pijn kan het best door de arts in kaart gebracht worden via de zogenaamde DN4-pijnschaal. Bij het scoren van 4 of meer is er duidelijk sprake van neuropathische pijnen.



</doc>
<doc id="531830" url="https://nl.wikipedia.org/wiki?curid=531830" title="Rigiditeit">
Rigiditeit

Rigiditeit is in de geneeskunde (en andere vakgebieden) een woord dat stijfheid of starheid betekent. Zowel in mechanische als in psychische zin. 

In de reumatologie kan het stijfheid van een gewricht betekenen; in de neurologie meer stijfheid door verhoogde spierspanning.

Neurologisch wordt rigiditeit vooral bij de ziekte van Parkinson of bij parkinsonisme gezien. Omdat bij deze ziekte agonistische en antagonistische spieren (bijvoorbeeld buigers en strekkers) voortdurend beide aangespannen worden, verloopt het hele traject van de beweging stroef en soms schokkerig ("tandradfenomeen"). Rigiditeit voelt daarom bij het lichamelijk onderzoek anders aan dan spasticiteit waarbij alleen aan het begin van de beweging weerstand gevoeld wordt ("knipmesfenomeen").


</doc>
<doc id="531848" url="https://nl.wikipedia.org/wiki?curid=531848" title="Liposuctie">
Liposuctie

Liposuctie is een plastisch-chirurgische techniek waarbij onderhuids vetweefsel wordt verwijderd door dit weg te zuigen. Hiervoor wordt een klein sneetje gemaakt en meestal wordt het weg te zuigen vetweefsel dan doordrenkt met een fysiologische zoutoplossing waaraan een klein beetje lokaal anestheticum (verdovingsmiddel) wordt toegevoegd. 

Plaatsen waar de techniek wordt gebruikt zijn onder andere de billen en de bovenbenen. Voor een mooi resultaat is het nodig voldoende ervaring met de techniek te hebben. Er moet worden gewaakt voor beschadiging van onderhuidse zenuwen en bloedvaten.

Tijdens de ingreep kan een nabloeding of een infectie optreden. In sommige gevallen hebben zich ernstigere complicaties voorgedaan: bijvoorbeeld longembolie, darmperforatie of infectieuze cellulitis. Tijdens de liposuctie maakt men een prikkende beweging onder de huid. Daarbij is het mogelijk dat er een orgaan geraakt wordt. Daarnaast kan er iets mis gaan met de verdoving.


</doc>
<doc id="531861" url="https://nl.wikipedia.org/wiki?curid=531861" title="Macrocefalie">
Macrocefalie

Macrocefalie (afkomstig van de oudgrieks woorden makros (groot) en kephale (hoofd)) is in de geneeskunde het hebben van een (te) groot hoofd. Dit is alleen een probleem als het ontstaat door een ziekte,zoals een waterhoofd (hydrocefalus).

De oorzaak van macrocefalie is een sterke ophoping van het hersenvocht in de hersenen en abnormaal grote en zware hersenen. Maar een andere oorzaak kan ook zijn dat het een erfelijke afwijking is. Dit wordt voornamelijk opgespoord door het regelmatig meten van de hoofdomtrek en door scans. De kenmerken van macrocefalie zijn lichamelijk: een groot hoofd. Mentaal kan er ook een retardatie zijn maar die is er niet altijd.

Makrocefalie wordt in verband gebracht met 1q21.1-duplicatiesyndroom en een besmetting met het Zika Virus.


</doc>
<doc id="531880" url="https://nl.wikipedia.org/wiki?curid=531880" title="Histopathologie">
Histopathologie

Histopathologie is de (meestal microscopische) studie van ziekteprocessen in weefsels. Het woord wordt ook wel gebruikt voor het resultaat van de beoordeling van een dergelijke weefselmonsters (biopsie) door een patholoog-anatoom, hoewel PA (pathologische anatomie) daarvoor gebruikelijker is. In de histopathologie zijn het de histologische secties die onder de microscoop onderzocht worden, terwijl het in de cytopathologie anderzijds om de studie van om vrije cellen en weefseldelen gaat. 

Histopathologisch onderzoek begint met de verwijdering van weefsel uit een lichaam of plant bij biopsie, chirurgie of autopsie, waarna als voorbereiding op het microscopisch onderzoek chemische fixatie (met behulp van bijvoorbeeld formaldehyde) of cryosectie volgt om de staat van het monster zo natuurlijk mogelijk te houden. 

Wanneer chemische fixatie wordt toegepast gaat het weefselmonster eerst in een speciale container, waar reagentia erop kunnen inwerken. De container wordt vervolgens ondergedompeld in enkele "baden" met steeds grotere concentraties ethanol om het weefsel uit te doen drogen, waarna onderdompeling in tolueen en xyleen en ten slotte in een extreem hete vloeistof, meestal paraffine, volgt. De paraffine vervangt al het water in het weefsel, waardoor een wasachtige substantie ontstaat. Het aldus verwerkte weefsel wordt daarna uit de container genomen en in een mal geplaatst en hieraan wordt nog eens extra paraffine toegevoegd die bevriest tot een blok. Met behulp van een microtoom wordt het weefsel ten slotte in zeer dunne plakken met een dikte van 2 tot 7 micrometer gesneden. Deze plakken worden voor het onderzoek op een objectglaasje gelegd, waarna eventueel kleuring met behulp van pigmenten volgt, bijvoorbeeld om het contrast onder de microscoop te verbeteren. Bij histopathologisch onderzoek wordt voor deze kleuring veelal gebruikgemaakt van een combinatie van hematoxyline (waardoor de celkern blauw kleurt) en eosine (waardoor onder meer het cytoplasma rood of roze kleurt).

Bij cryosectie wordt het te onderzoeken weefsel eerst ingevroren en vervolgens met behulp van een microtoom en een cryostaat in zeer dunne plakken gesneden. Deze worden op het objectglas gelegd, waarna onmiddellijke fixatie en kleuring volgt. Deze methode is sneller maar levert ook minder goede resultaten op.



</doc>
<doc id="531895" url="https://nl.wikipedia.org/wiki?curid=531895" title="Elektromyografie">
Elektromyografie

Elektromyografie is in de geneeskunde en in de sport een onderzoekstechniek waarbij de elektrische activiteit van spieren wordt gemeten, meestal in relatie tot stimulatie van de voor die spier activerende zenuw.

De elektrische activiteit wordt soms geregistreerd op papier en soms hoorbaar gemaakt. De resulterende grafiek heet een elektromyogram of EMG.

De spieractiviteit kan worden gemeten door elektroden, die op twee verschillende manieren kunnen worden gebruikt:

De basis van de techniek is dat contractie van een spier wordt ingeleid door verschijnselen die een elektrisch signaal afgeven. De gemeten spanningen bij een EMG bevinden zich tussen de 50 μV en 30 mV. 

Een ECG (elektrocardiogram) is eigenlijk een elektromyogram van het hart.


</doc>
<doc id="532048" url="https://nl.wikipedia.org/wiki?curid=532048" title="Tehuis voor niet-werkenden">
Tehuis voor niet-werkenden

Tehuis voor niet-werkenden, in Vlaanderen, is een residentiële voorziening waar personen met een handicap die niet zelfstandig zonder voldoende begeleiding kunnen wonen of thuis te intensieve zorg vergen, en die niet (voldoende) beschikken over arbeidsvaardigheden, permanent verblijven.

De meeste tehuizen voor niet-werkenden in Vlaanderen zijn mettertijd vanuit een christelijke of rooms-katholieke inspiratie geëvolueerd naar een pluralistische zorgfilosofie. 

Een tehuis voor niet-werkenden moet een erkenning aanvragen bij de Vlaamse overheid, die bevoegd is, meer bepaald bij het Vlaams Agentschap voor Personen met een Handicap. De doelgroep die zij opneemt moet tevens een erkenning voor de gekozen zorgvorm hebben, en die aantonen via een medisch dossier. 

Het doel van een tehuis voor niet-werkenden is enerzijds het scheppen van een gezinsvervangend milieu en anderzijds het aanleren van nieuwe en ondersteunen van bestaande sociale -, arbeids - en vrijetijdsvaardigheden. Het is dus zowel curatief als preventief.

Naargelang de handicap van de doelgroep (verstandelijke, fysieke, meervoudige) zal de werking anders georganiseerd worden.
Doorgaans blijft hiernagenoemde structuur in elke voorziening min of meer bestaan.

Een sociale dienst staat vaak in voor het onthaal, eerste officiële kennismaking of de intake plus de verdere opvolging o.a. naar familie of externe diensten (= instanties buiten de instelling) toe. Bij de intake wordt meteen gepolst naar de nodige goedkeuring of zorgoriëntatie van het Vlaams Agentschap voor Personen met een Handicap.

Intramurale zorg

De personen met handicap wonen op kamers, meestal eenpersoons of tweepersoons, aangekleed met vast meubilair, eigen meubelen en persoonlijke spullen. Er is gewoonlijk een private sanitaire ruimte met een toilet en wastafel. De aangepaste badkamers of douchecellen zijn gemeenschappelijk en worden meestal onder begeleiding van speciaal daartoe opgeleid personeel gebruikt. Er zijn dikwijls ook per afdeling gemeenschappelijke leefruimtes ter bevordering van het sociaal contact onder de bewoners.

Een aantal tehuizen voor niet-werkenden vangen personen op met uiteenlopende handicaps die ondergebracht worden in een speciaal uitgeruste afdeling zowel op vlak van personeelsbegeleiding, accommodatie als infrastructuur. 

Zo vereisen mensen met een verstandelijke handicap andere zorgen dan mensen met een fysieke of lichamelijke handicap. Alles hangt af van de behoeftepatronen voortvloeiend uit de beperkte of uitzonderlijk goed (bijvoorbeeld hoogbegaafden) ontwikkelde mogelijkheden. 

In de persoonsgerichte en groepsgerichte benaderingen van personen met een handicap worden verschillende accenten of klemtonen gelegd naargelang de aard van de handicap. Uiteraard zijn er ook gespecialiseerde voorzieningen voor mensen met een bepaalde handicap, zoals personen met autisme. 

Andere aanwezige functionele ruimtes dan de reeds genoemde zijn een cafetaria ten behoeve van familiebezoek of grote ontspanningsactiviteiten zoals bijvoorbeeld een optreden. Verder zijn er dikwijls aparte zalen voor (groeps)kinesitherapie (= bewegingsoefeningen om het lichaam zo soepel mogelijk te houden) of ergotherapie (= recreatie en vaardigheidstraining).

De werking die gericht is op zorg en stimulering van de zelfredzaamheid maar ook ontspannend is, steunt in hoofdzaak op diverse (zorg-)teams van professionele medewerkers elk met hun eigen takenpakket. Daarenboven is er ook het onderhouds- en keukenpersoneel, een technische dienst enz.. Aanvullende taken zoals bewonersondersteuning bij een wandeling en de bediening in de cafetaria worden meestal door vrijwilligers gedaan. Deze laatste zijn vaak verwanten van de gasten of sympathisanten uit de onmiddellijke omgeving van de instelling. 

Kwaliteitsvolle gehandicaptenzorg vergt een belangrijke investering van de samenleving (financieel) en van de rechtstreeks betrokken personeelsleden (beroepsliefde). Ook kwaliteitszorg kan hiertoe bijdragen.

Een tehuis voor niet-werkenden vormt vaak een geheel met een bezigheidstehuis, dat soms binnen hetzelfde gebouw huist. 

Steeds meer residentiële voorzieningen voor personen met een handicap hebben naast een tehuis voor niet-werkenden ook een (ambulant) dagcentrum. De term dagverzorgingscentrum is als term voorbehouden voor ouderen of bejaarden.

Aanvullend kan ook een dienst voor begeleid wonen deel uitmaken van de zorgvoorziening.

Een vrij recent fenomeen en zorgmodel dat doorgebroken is sinds het einde van de twintigste eeuw en waarop onder meer instellingen uit de Nederlandse en Vlaamse gehandicaptensector gretig inspelen is dat van de zogenaamde zorgboerderijen of kijkboerderijen.

Inzake vervoer buiten de instelling kunnen de bewoners in Vlaanderen eventueel een beroep doen op een Minder Mobielen Centrale.


</doc>
<doc id="532049" url="https://nl.wikipedia.org/wiki?curid=532049" title="Tehuis voor werkenden">
Tehuis voor werkenden

Tehuis voor werkenden, in Vlaanderen, is een semiresidentiële voorziening waar personen met een handicap die overdag tewerkgesteld (geweest) zijn, kunnen verblijven wanneer zij niet zelfstandig zonder voldoende begeleiding kunnen wonen, op voorwaarde dat ze hiervoor een zorgoriëntatie van het Vlaams Agentschap voor Personen met een Handicap hebben.


</doc>
<doc id="532347" url="https://nl.wikipedia.org/wiki?curid=532347" title="Beschermd wonen">
Beschermd wonen

Beschermd wonen, in Vlaanderen, is een woonvorm voor personen met een handicap die zich situeert tussen het begeleid wonen en het tehuis voor werkenden of tehuis voor niet-werkenden, met ambulante ondersteuning door een dienst beschermd wonen.

Personen met een handicap die de zorgoriëntatie 'beschermd wonen' verkrijgen van het Vlaams Agentschap voor Personen met een Handicap horen niet thuis in de intensievere begeleidingsvorm van een tehuis voor (niet-)werkenden. Niettemin is voor hen de ondersteuning van het begeleid wonen te beperkt.

Het gaat om volwassen personen met een handicap die over een zekere mate van zelfredzaamheid beschikken, waardoor ze een autonoom geïntegreerd wonen en leven aankunnen, maar omwille van hun beperkingen (vaardigheden, onzekerheden) nood hebben aan ondersteuning en/of begeleiding.

Een dienst beschermd wonen tracht de sociale integratie van personen met een verstandelijke beperking na te streven, met het oog op een op gelijkwaardigheid en solidariteit gebaseerde samenleving.

Dit wil de dienst bereiken via een begeleiding op maat, aan mensen met beperkingen, ondersteuning aanbieden waardoor een zelfstandiger wonen of woonvorm haalbaar wordt en/of blijft. Beschermd wonen moet, via een aangepaste individuele ondersteuning op maat, een zelfstandig(er) wonen mogelijk maken, maar ook een doorstroming naar nog zelfstandiger woonvormen haalbaar(der) maken. Voor bepaalde personen wordt beschermd wonen een einddoel, voor anderen een doorstromingsstap naar (nog) meer zelfstandiger wonen.


De begeleiding gebeurt aan huis en is op maat van de cliënt. De cliënten betalen geen vergoeding aan de dienst, de begeleiding/ondersteuning is gesubsidieerd door het Vlaams Agentschap voor Personen met een Handicap.

Er is geen permanente ondersteuning noodzakelijk, maar de woonbegeleider is wel permanent (24u op 24u) beschikbaar via telefoonpermanentie.

Beschermd wonen kan in een gewone woonwijk in een geïntegreerde groepswoning (1 tot 5 personen), soms in de nabijheid van een voorziening (tehuis voor werkenden of niet-werkenden). Een dienst beschermd wonen ondersteunt mensen in het zo zelfstandig mogelijk te gaan leven.

Een dienst beschermd wonen ondersteunt tevens de cliënt op vlak van dagbesteding, vrije tijd en sociaal netwerk. Verder begeleidt de dienst de cliënt in de woonsituatie en op psychosociaal en administratief vlak.

De uren van begeleiding worden naargelang noden en haalbaarheid ingevuld. De begeleiding is medeverantwoordelijk voor het ter harte nemen van de vragen en interesses van de hun toegewezen bewoners en werken vanuit een cliëntgerichte houding.

De begeleiding heeft een ambulant karakter. De begeleider komt (minimum) meerdere keren per week aan huis (afhankelijk van de nood en vraag van de cliënt). Op die momenten is er overleg/ondersteuning omtrent alles wat de cliënt aanbelangt.

Bij problemen helpt de begeleiding zoeken naar de best mogelijke oplossing.

De begeleiding helpt zoeken naar nieuwe mogelijkheden en perspectieven en ondersteunt (de uitbouw van) het zelfstandig(er) leven van de cliënt. Er wordt gestreefd naar optimale zelfstandigheid bij de cliënten.

Begeleidingstaak: ondersteuning op alle vlakken, afhankelijk van de vraag van de cliënt, zowel woonbegeleiding als dagbestedingsbegeleiding.

Veelal wonen de cliënten in huurhuizen die men vindt op de woonmarkt. De gebruiker wordt een zo normaal mogelijk woon- en leefklimaat aangeboden, waarbij enerzijds ten volle aandacht wordt geschonken aan de individuele mogelijkheden van elke gebruiker en waarbij anderzijds de mogelijkheden van elke gebruiker ten volle worden gestimuleerd.

Men kan kiezen om alleen te wonen of samen te wonen met anderen. De cliënt wordt gestimuleerd om zelf op zoek te gaan naar een eigen woning en het huurcontract te tekenen. De dienst wil op verzoek van de cliënt, helpen zoeken naar een (zelf) gekozen geschikte woning.

Eenmaal een woning geschikt bevonden en goedgekeurd door de cliënt, geven diensten beschermd wonen ondersteuning in verband met aanpassingen ifv optimale toegankelijkheid. De cliënt bepaalt de inrichting en aanpassingen. Specifieke verlangens en aanpassingen vallen ten koste van de cliënt. De kosten voor de huur evenals de vaste kosten (water, elektriciteit, belastingen etc.) vallen volledig ten laste van de cliënt. De huur van de woning wordt aanbevolen max. 1/3 van het inkomen te bedragen.

Alle leefkosten zijn voor de cliënt en zijn afhankelijk van zijn/haar behoeften en noden: energie, voeding, onderhoud, herstellingen, verzekeringen, zelfstandig verpleger, kiné, dokter.

De haalbaarheid beschermd wonen voor de kandidaat-cliënten wordt mede bepaald door de (huur)kost van de woning. 
Een woning delen met medebewoners is soms financieel voordelig. Het vinden van een sociale woning verhoogt de (financiële) haalbaarheid van vele cliënten.


</doc>
<doc id="532540" url="https://nl.wikipedia.org/wiki?curid=532540" title="Haloperidol">
Haloperidol

Haloperidol (Haldol) is een conventioneel antipsychoticum en anti-emeticum dat in 1957 door het Belgische bedrijf Janssen Pharmaceutica werd ontwikkeld en vrijgegeven voor klinische tests in België in hetzelfde jaar. Het is een van de oudste van dergelijke middelen dat nog geregeld gebruikt wordt. Het heeft een sterk sederende en antipsychotische werking en wordt vooral gebruikt bij acute psychiatrische opwindingstoestanden en acute psychosen.


Haloperidol is een dopamine-antagonist en geeft als gevolg hiervan vaak parkinsonistische bijwerkingen, de bewegingen worden houterig en de lichaamshouding rigide. Gebruikers kunnen hierdoor een zogenoemde 'Haldol-shuffle' gaan vertonen. Haloperidol kan een onbehandelbare neurologische aandoening genaamd tardieve dyskinesie veroorzaken, met name bij langdurig gebruik van hoge doseringen. Tevens kan haloperidol in zeer zeldzame gevallen het levensbedreigende maligne neuroleptica syndroom (NMS) veroorzaken. In combinatie met MDMA kan dit middel leiden tot ernstige dystonie.


</doc>
<doc id="533003" url="https://nl.wikipedia.org/wiki?curid=533003" title="Diabetes insipidus">
Diabetes insipidus

Diabetes insipidus (DI) is een aandoening die gekenmerkt wordt door polyurie (veel plassen) en polydipsie (veel drinken, 5-15 liter per dag). Het eerste deel van de benaming, diabetes, kan misleidend zijn, deze aandoening heeft niets met suikerziekte (diabetes mellitus) te maken. De uitgescheiden urine is daarbij - in tegenstelling tot diabetes mellitus - niet zoet en (wel) sterk verdund. Diabetes insipidus wordt veroorzaakt door het ontbreken van antidiuretisch hormoon, ook bekend als vasopressine of bij de afkorting ADH (craniale diabetes insipidus), of ongevoeligheid van de nieren voor dat hormoon (nefrogene diabetes insipidus). Dit komt veel voor bij patiënten met histiocytose, zelfs na jaren therapie. 
Symptomen van diabetes insipidus worden veroorzaakt door het tekort aan lichaamsvocht: dorst, hoofdpijn, sufheid, verwardheid, en, zonder behandeling, coma en dood. Bloedonderzoek zal afwijkende bloedspiegels van veel elektrolyten te zien geven. De dorstproef geeft snel uitsluitsel ten aanzien van de diagnose diabetes insipidus.

Behandeling van diabetes insipidus is afhankelijk van de achterliggende oorzaak. Met gemodificeerde vormen van vasopressine kunnen de nieren aangespoord worden om meer water vast te houden, maar de kans bestaat dat er te veel vocht wordt vastgehouden. Soms kan de eigen productie van ADH worden gestimuleerd met carbamazepine of thiazide. Ernstige diabetes insipidus kan hiermee doorgaans niet volledig gecompenseerd worden.



</doc>
<doc id="533012" url="https://nl.wikipedia.org/wiki?curid=533012" title="Dorstproef">
Dorstproef

De dorstproef is een medisch onderzoek om te achterhalen of de patiënt aan diabetes insipidus lijdt. 

Bij iemand die veel drinkt (polydipsie) en veel plast (polyurie) is dus vaak de vraag: drinkt deze persoon veel omdat hij veel plast, of plast hij veel omdat hij veel drinkt? Het onderscheid kan worden gemaakt met de dorstproef; Tijdens deze functietest wordt het drinken langere tijd gestaakt en vervolgens wordt gekeken of de urine in de tijd meer geconcentreerd wordt. Is dat niet het geval dan kan er sprake zijn van diabetes insipidus. 

Tijdens de dorstproef worden urineproductie, bloedspiegels van met name natrium, gewicht en bloeddruk en hartslag gemonitord. Ook wordt gedurende 8 uur elk uur in de urine de osmolaliteit bepaald en aan het begin en eind van de proef ook in het bloed. Als de hartslag toeneemt, het lichaamsgewicht met meer dan 5 procent daalt, of de bloeddruk daalt dan wordt de proef stopgezet. De patiënt krijgt vervolgens antidiuretisch hormoon toegediend. Als daarna de bloeddruk stijgt de hartslag normaal wordt en polyurie stopt dan is de diagnose centrale diabetes insipidus bevestigd. Een aantal malen na de toediening van het antidiuretisch hormoon wordt nogmaals in urine en in bloed de osmolaliteit bepaald.
Omdat de dorstproef snel tot hypovolemie en shock kan leiden als er inderdaad een DI bestaat moet een dergelijke proef onder supervisie in een ziekenhuis worden gedaan.



</doc>
<doc id="533110" url="https://nl.wikipedia.org/wiki?curid=533110" title="Vrijetijdsbemiddeling">
Vrijetijdsbemiddeling

Vrijetijdsbemiddeling, in Vlaanderen, is een vorm van trajectbegeleiding in de vrijetijd, in het sociaal-cultureel werk, meer bepaald in de vrijetijdsbesteding voor personen met een handicap, waarbij deze personen gestimuleerd en begeleid worden in de deelname aan activiteiten die niet speciaal voor hen bedoeld zijn

Vrijetijdsbemiddeling past in de werking van een organisatie die vrijetijdsbesteding voor personen met een handicap organiseert. Het gaat om alle mogelijke handicaps, hoewel een groot aantal organisaties zich richt op mensen met een verstandelijke handicap, meervoudige handicap en/of autisme. Deze mensen hebben het moeilijker om tot een zinvolle tijdsbesteding te komen.

Weinig organisaties richten zich uitsluitend op vrijetijdsbemiddeling. Ze zien het eerder als een aanvulling voor het organiseren van (doelgroepspecifieke) activiteiten, het opzetten van samenwerkingsverbanden met de reguliere of gewone vrijetijdssector en het adviseren en informeren aan individuele personen met een handicap.

Bij vrijetijdsbemiddeling is er sprake van een bemiddelingsproces in vijf stappen : vraagverduidelijking, zoeken naar een antwoord, het antwoord doornemen met de cliënt, vrijetijdsondersteuning en de opvolging & feedback. De cliënt wordt weliswaar begeleid in deze stappen door een vrijetijdsbemiddelaar, maar doet het voornaamste zelf. Zo kan hij een oplossing op maat uitwerken, medeverantwoordelijk blijven en zelf ervaring opdoen.

Bij de eerste ontmoeting zoeken de vrijetijdsbemiddelaar en de cliënt (en zijn omgeving, bijvoorbeeld ouders, familie, vrienden, andere begeleider(s)) naar de vraag achter de aanmelding. Deze gesprekken gaan door in de kantoren van de organisatie die de vrijetijdsbemiddeling organiseert, in een voorziening (waar de cliënt verblijft) of bij de cliënt thuis (als hij zelfstandig of bij zijn ouders woont).

Eens de vraag verduidelijkt is, gaat de vrijetijdsbemiddelaar, maar meestal eerst de cliënt zelf, op zoek naar een geschikte activiteit. Al naargelang de mogelijkheden van de cliënt, kan dit in de gewone vrijetijdssector (concert, film, (groeps)reis, (hobby)vereniging, ...) of in het gespecialiseerde circuit voor personen met een handicap. Er worden antwoorden gezocht op problemen mbt geschikte inhoud, begeleiding van en naar de activiteit (vervoer, assistentie) en (eventueel) begeleiding/gezelschap ter plekke.

De vrijetijdsbemiddelaar en de cliënt bekijken samen of de antwoorden overeenkomen met de aanvankelijke vraag bij aanmelding. Het kan zijn dat er alleen de cliënt zoveel ondersteuning nodig heeft dat hij alleen in de gespecialiseerde verenigingen terechtkan. Of dat er terugkerende problemen zijn op vlak van vervoer.

De cliënt gaat niet zelf op stap, maar in het gezelschap van een begeleider, een vrijwilliger of een verantwoordelijke van de vereniging voor personen met een handicap die de activiteit organiseert. Deze ondersteuning is tijdelijk en bedoeld om de cliënt meer vaardigheden aan te leren om op termijn zelfstandig zijn vrije tijd door te brengen.

De cliënt krijgt de kans om feedback te geven aan zijn vrijetijdsbemiddelaar in het kader van verbetering van de werking. Wanneer de cliënt in een gewone vereniging (bv. de wandelvereniging) terechtkan, wordt gestreefd naar het aanstellen van een vaste vertrouwenspersoon binnen deze vereniging.


</doc>
<doc id="533115" url="https://nl.wikipedia.org/wiki?curid=533115" title="Hypovolemie">
Hypovolemie

Hypovolemie of volumedepletie is een laag circulerend bloedvolume, dat wil zeggen vermindering van het vocht dat zich in de bloedvaten bevindt (intravasculair vocht). Hierdoor kan orgaanfalen ontstaan. Hypovolemie kan meerdere oorzaken hebben:

Er zijn drie soorten volumedepletie te onderscheiden: isotone dehydratie, hypertone dehydratie en hypotone dehydratie.

Bij een hypovolemie zal de plasma angiotensine II-concentratie verhoogd zijn.



</doc>
<doc id="533793" url="https://nl.wikipedia.org/wiki?curid=533793" title="Pericoronitis">
Pericoronitis

Pericoronitis is een ontsteking van het tandvlees rond een tand die nog niet volledig doorgebroken is. Meestal komt dit voor ter hoogte van de verstandskies, omdat deze tanden dikwijls te weinig plaats hebben in het gebit. Pericoronitis komt vaker voor rond de verstandskiezen van de onderkaak, dan rond de verstandskiezen van de bovenkaak. Omdat meestal het tandvlees aanhecht aan de overgang glazuur-wortel en niet op het glazuur zelf, ontstaat er bij een half doorgebroken tand een ruimte tussen kroon en tandvlees waarin zich bacteriën kunnen nestelen en organiseren. Deze ruimte is niet te poetsen. Daardoor zijn de bacteriën niet te verwijderen met een tandenborstel en kunnen hier dus een infectie veroorzaken.

De diagnose wordt gesteld op grond van:


Na behandeling verdwijnen de klachten na een aantal dagen.




</doc>
<doc id="533870" url="https://nl.wikipedia.org/wiki?curid=533870" title="Ziekenhuis Bernhoven">
Ziekenhuis Bernhoven

Bernhoven is een algemeen regionaal ziekenhuis te Uden in Noordoost-Brabant. Het ziekenhuis is een fusieproduct van het Sint-Anna Ziekenhuis te Oss en het Sint-Joseph Ziekenhuis te Veghel. Op 30 maart 2013 is het ziekenhuis verhuisd naar Uden. Op het voormalig ziekenhuisterrein in Oss is een polikliniek achtergebleven om chronisch zieke patiënten in de regio Oss dichtbij zorg te kunnen te bieden.

Een soortgelijke polikliniek op het oude ziekenhuisterrein in Veghel is nog in de planningsfase.

De voorgeschiedenis van Bernhoven ligt in de plaatsen Oss en Veghel. De twee ziekenhuizen daar hadden gedurende de 20e eeuw een groot aandeel in de medische zorg voor de regio Oost-Brabant. Beide ziekenhuizen ontstonden eind negentiende eeuw vanuit het liefdadigheidswerk van organisaties van kloosterzusters dat al voor het midden van de eeuw op gang was gekomen. In Oss was dat de congregatie van de zusters van liefde en in Veghel die van de Franciscanessen.

Aanvankelijk draaide de verleende zorg vooral om het voeden, laven, schoonhouden en geestelijk bijstaan van arme behoeftigen. Tegen het einde van de negentiende eeuw kwamen er via de zusters mogelijkheden tot verpleging en medische behandeling bij ziekte voor de inwoners van Oss en Veghel en omgeving.

In 1839 werd te Oss door de zusters van liefde uit Tilburg de eerste aanzet gegeven tot het verzorgen van hulpbehoevenden. Zij vestigen zich eerst in de Peperstraat en later in de Arendsvlucht, die werd omgedoopt in Begijnenstraat. In het Sint-Leonardsgesticht begonnen ze met de verzorging van zieke oude mannen. Het Sint-Anna Ziekenhuis ontstond in 1913, toen het Osse klooster werd uitgebreid met een ziekenhuisgedeelte. De bouw van deze zorginstelling was mede mogelijk door de schenking van 17.000 gulden door mejuffrouw Anna Vos de Wael. Tot het begin van de jaren zestig was het ziekenhuis gevestigd aan de Begijnenstraat, maar veroudering en gebrek aan capaciteit maakte nieuwbouw noodzakelijk. Het ziekenhuis van Oss groeide uit tot regionaal ziekenhuis. In 1961 verhuisde de instelling naar de Joannes Zwijsenlaan, waar het ziekenhuis in de later gebouwde wijk Ruwaard kwam te liggen.

In het in 1844 door deken Van Miert opgerichte Veghelse Franciscanessenklooster werd in 1845 begonnen met de verzorging van arme en hulpbehoevende vrouwen. Hier kwam later het Rochusgesticht bij 'ter verzorging van lijders aan besmettelijke ziekten'. Deze instellingen waren de voorlopers van het Sint-Joseph Ziekenhuis. Dat werd in 1900 gebouwd op een stuk grond aan het Middegaal (de huidige Gasthuisstraat), dat al in 1870 aangekocht was. Met de bouw van het Sint Joseph Gesticht had Veghel een eigen ziekenhuis, dat later ook een regionale functie kreeg. Gedurende de Eerste Wereldoorlog werden hier veel Belgische vluchtelingen en militairen verzorgd. In 1935 volgde de eerste grote aanbouw en in de jaren 1980-1990 vond een algehele vernieuwbouw van het ziekenhuiscomplex plaats.

Op 1 januari 2000 gingen de ziekenhuizen in Oss en Veghel op in een organisatie die 'Bernhoven' werd genoemd. Beide vestigingen bleven tot 2013 bestaan. In dat jaar kwam nieuwbouw in Uden gereed. De voor de regio enigszins vreemd klinkende naam Bernhoven duidt op rivieren of waterlopen. Toepasselijk voor een regio die begrensd wordt door de Maas in het noorden en de Aa in het zuidwesten. Hoven legt een link met het voormalige agrarische karakter van de regio. Het woord verwijst bovendien naar een omheinde ruimte waarbinnen men zich veilig kan voelen en naar hoffelijkheid en zorg.

Dermatologen en plastisch chirurgen bieden niet door de zorgverzekering vergoede behandelingen in privékliniek sfeer aan in de 'Berne Kliniek'. Deze handelt onder de paraplu van ziekenhuis Bernhoven.

Terwijl Oss en Veghel de mogelijkheden bekeken voor vestiging van de nieuwbouw, leek het naburige gemeente Uden er met de twee ziekenhuizen vandoor te gaan. Er volgden verhitte debatten en discussies waarbij emoties eveneens de boventoon voerden. Uiteindelijk bleek ziekenhuis Bernhoven te kiezen voor een nieuwe vestiging in Uden. Deze plaats heeft weliswaar geen enkele binding met de historie en de betekenis van de voormalige ziekenhuizen van Oss en Veghel, maar ligt wel in het midden van de regio Oss-Veghel. In Veghel en Oss volgden acties voor het behoud van de ziekenhuizen. Niet alleen politieke acties maar er waren ook acties van burgers. Uiteindelijk leek met name Veghel zich te verzoenen met een vertrek van het ziekenhuis. De beslissing om te vestigen in Uden werd "zuurzoet" genoemd door de Veghelse politiek; zuur vanwege het verlies van een zo belangrijke historische zorginstelling, waarmee Veghels aloude functie als zorgcentrum teloorgaat, maar zoet vanwege de vestiging in het nabije Uden, dat samen met Veghel de stedelijke regio Uden-Veghel vormt. Uden besefte laat, dat er nogal wat emoties gemoeid waren met het besluit, maar burgemeester Kersten zocht toenadering met de woorden: "Veghel raakt het een beetje kwijt, maar het blijft bij ons”, zoals zij aangaf tijdens de ondertekening van de ontwikkelingsovereenkomst van de gemeente Uden met ziekenhuis Bernhoven.
In Oss daarentegen werd diep getreurd. De stad met haar 90.000 inwoners verliest een belangrijke instelling en zorgfunctie. Na het betrekken van de nieuwbouw in 2012 is het een van de weinige middelgrote steden in Nederland zónder ziekenhuis. Wél blijven na het vertrek van de ziekenhuizen op de huidige locaties Poliklinisch Diagnostische Centra over, waar een deel van de ziekenhuiszorg een plek krijgt. Daarmee garandeert het ziekenhuis toch dicht bij huis een deel van de zorg, aan met name chronisch zieke en oudere patiënten.
In 2009 plaatste het Brabants Dagblad een reconstructie van de plannen tot het ontwikkelen van één nieuw Bernhoven in de stedelijke regio Uden-Veghel. Uit gesprekken met de hoofdrolspelers en dossieronderzoek kwam uiteindelijk aan het licht: "Veghel en Oss hebben nooit een schijn van kans gehad op het nieuwe streekziekenhuis". Beide plaatsen bleken al kansloos toen samenvoeging van het voormalige Sint Joseph en Sint Anna nog ter discussie stond. Veghel lag, net als Oss, voor betrokken partijen niet centraal genoeg in het verzorgingsgebied. "Laatstgenoemde stad bleef op papier tot het laatst in de race." 

Op 30 augustus 2007 kwam Bernhoven in het nieuws. Het ziekenhuis had in juli in Veghel en in augustus in Oss nieuwe scopendesinfecteermachines in gebruik genomen. Het ziekenhuis maakte bekend dat niet gegarandeerd kon worden dat slangen die gebruikt waren bij scopieën steriel waren na reiniging door de nieuwe desinfecteermachines. Ongeveer 500 patiënten die onderzocht waren met behulp van de slangen die in deze machines waren gereinigd moesten worden gecontroleerd op besmetting met hiv, hepatitis B en hepatitis C. In oktober 2007 werd bekendgemaakt dat het overgrote deel van de patiënten van Bernhoven niet was besmet. Van de overige patiënten werd in februari 2008 het bloed nogmaals onderzocht; niemand bleek besmet te zijn. Op 12 juni 2008 concludeerde de Inspectie voor de Gezondheidszorg dat niet alleen producent Steris en leverancier Sanamij steken hadden laten vallen, maar ook het ziekenhuis. Het kwaliteitsbeleid van het ziekenhuis werd als "niet geborgd" bestempeld en Bernhoven werd "slordigheid" verweten.



</doc>
<doc id="534245" url="https://nl.wikipedia.org/wiki?curid=534245" title="Basiliek van Santa Maria della Salute">
Basiliek van Santa Maria della Salute

De basiliek van Santa Maria della Salute is een Venetiaanse kerk die gebouwd werd in de periode 1631–1687 door de architect Baldassare Longhena. De kerk staat langs het Canal Grande in de wijk Dorsoduro en is opgetrokken uit witte kalksteen. Het gebouw is, afgezien van de aanbouw, achthoekig van vorm en in barokstijl gebouwd. Het hele bouwwerk rust op 100.000 eikenhouten palen.

De kerk werd destijds gebouwd omdat men dacht dat de pest eindelijk uitgebannen was - na lange tijd is deze echter toch weer uitgebroken in Venetië.

Het interieur is uitgevoerd in donkergrijze natuursteen. Op het hoogaltaar staat de beeldengroep "De Maagd verdrijft de pest". Verder bevinden er zich schilderijen van Tintoretto, zoals "Bruiloft te Kana", en van Titiaan, namelijk "Kaïn en Abel", "David en Goliath" en "Het offer van Abraham".
Deze Basiliek opent 1 maal per jaar, als de Rio Grande wordt afgesloten met behulp van boten en de mensen te voet mogen oversteken.


</doc>
<doc id="534264" url="https://nl.wikipedia.org/wiki?curid=534264" title="Amandelwilg">
Amandelwilg

De amandelwilg ("Salix triandra") is een plant, die behoort tot de wilgenfamilie ("Salicaceae"). De struik kan goed tegen overstromingen. De amandelwilg komt voor in Eurazië.

De struik wordt 1,5-4 m hoog. De olijfgroene tot roodbruine, afbladderende bast van de twijgen is glad en breekt niet makkelijk af. Daaronder is de stam kaneelkleurig. De jonge, kale twijgen zijn geelgoen tot bruinachtig. De verspreid staande, 6-10 cm lange, lancetvormige bladeren zijn van onderen kaal en blauwgrijs van kleur. Van boven zijn de bladeren iets glanzend. De bladeren zijn drie tot vijf maal zo lang als breed. De meestal blijvende, niervormige steunblaadjes zijn groot.

De amandelwilg is tweehuizig en bloeit in april en mei tegelijk met het verschijnen van de bladeren. De bloeiwijze is een katje. De vrouwelijke bloeiwijze is 4-8 x 0,5-1 cm groot. De mannelijke bloem heeft drie meeldraden en twee honingschubben, terwijl de vrouwelijk bloem drie stempels en één honingschub heeft.

De struik komt voor langs rivieren, sloten, in grienden en open loofbossen.

De amandelwilg is een kensoort voor de klasse van de wilgenvloedbossen en -struwelen ("Salicetea purpureae").

De cultivar "Salix triandra" 'Semperflorens' bloeit de hele zomer door.

De volgende bastaarden komen voor:



</doc>
<doc id="534265" url="https://nl.wikipedia.org/wiki?curid=534265" title="Laura Bridgman">
Laura Bridgman

Laura Dewey Bridgman (Hanover (New Hampshire), 21 december 1829 - Boston (Massachusetts), 24 mei 1889) was een Amerikaans gehandicapte.
Zij was de eerste doofblinde mens die leerde te communiceren en die een normale opvoeding kreeg.

Zij werd geboren als een gezond kind, maar toen zij twee jaar oud werd, werd zij ten gevolge van roodvonk doof en blind. Ze gebruikte een eenvoudige gebarentaal om met haar familie te communiceren, maar als haar familie niet begreep wat ze wilde vertellen werd ze razend en had ze woede-aanvallen.

Op zevenjarige leeftijd ging ze naar het blindeninstituut van Samuel Howe in Boston. Samuel Howe had een heel nieuwe leermethode ontwikkeld. Het kind bevoelde voorwerpen die zij kende - bijvoorbeeld een kopje - met haar linkerhand en tegelijkertijd spelde Howe "k-o-p-j-e" in haar rechterhand. Hij gebruikte het vingeralfabet voor de doven. Uiteindelijk begreep Laura dat de letters die zij in haar hand voelde de naam van het voorwerp waren - de doorbraak kwam met het voorwerp sleutel - en zo leerde zij de gebarentaal van de doven te gebruiken.

Zij leefde in het blindeninstituut tot haar dood. Het schoolmeisje Anne Sullivan was Laura's vriendin en zij werd later de lerares van de doofblinde Helen Keller.


</doc>
<doc id="534491" url="https://nl.wikipedia.org/wiki?curid=534491" title="Pulmonale hypertensie">
Pulmonale hypertensie

Pulmonale hypertensie (PH) betekent verhoogde bloeddruk in de longen. De oorzaken zijn zeer divers. Het is een betrekkelijk zeldzame aandoening. Er wordt van pulmonale hypertensie gesproken als de gemiddelde druk in de longslagaders in rust hoger is dan 25 mmHg.

In eerste instantie ontstaat een verminderd inspanningsvermogen. Doordat tijdens inspanning de doorstroming van de longvaten toeneemt, loopt de al verhoogde bloeddruk in de longen verder op. Hierdoor wordt het hart belemmerd in het verhogen van de cardiac output en ontstaat dus een verminderd inspanningsvermogen. Hierdoor ontstaat bovendien kortademigheid bij inspanning. In een later stadium kan ook kortademigheid in rust ontstaan. Als de druk in het capillaire vaatbed als gevolg bijvoorbeeld linkszijdige hartziekten te hoog wordt ontstaat longoedeem, wat gepaard gaat met kortademigheid in rust en bij inspanning en orthopneu. In een laat stadium ontstaat door de verhoogde drukbelasting van de rechterventrikel symptomen van rechterventrikelfalen: ascites, oedemen in de benen, vergroting van lever en milt en in een eindstadium vaak verlies van eetlust en zelfs ondervoeding, vermoedelijk door oedeemvorming in de darmwand. Als sprake is van een chronische drukbelasting van de rechterventrikel zal de rechterventrikelwand verdikken, dit heet rechterventrikelhypertrofie. Door de rechterventrikelhypertrofie en verhoogde wandspanning kan ook inspanningsgebonden pijn of druk o de borst ontstaan. In een laat stadium ontstaat zal de rechterventrikel gaan falen: wat zich uit in verwijding van de rechterventrikel en bovengenoemde symptomen.

De World Health Organization (WHO) heeft onlangs een nieuwe indeling van pulmonale hypertensie naar oorzaken geïntroduceerd.
Hierin worden onderscheiden:

De behandeling van pulmonale hypertensie is in eerste instantie gericht op de het behandelen van de onderliggende oorzaak. Zo zal pulmonale hypertensie die veroorzaakt wordt door een mitralisinsufficiëntie bestaan uit het repareren of vervangen van die hartklep. Pulmonale hypertensie die veroorzaakt wordt door COPD, zal gericht zijn op het zo goed mogelijk behandelen van die longziekte. Daarnaast zijn er geneesmiddelen op de markt die rechtstreeks inwerken op de vaatwand van de kleinere longslagaders. Deze medicamenten zijn bij onderzoek alleen effectief gebleken bij de behandeling van pulmonale arteriële hypertensie.



</doc>
<doc id="534492" url="https://nl.wikipedia.org/wiki?curid=534492" title="Galkleurstof">
Galkleurstof

Bij de afbraak van dode rode bloedcellen ontstaan galkleurstoffen, die via de galgangen worden afgevoerd naar de galblaas. Galkleurstoffen geven de ontlasting een geelbruine kleur. 

Galkleurstoffen zijn afbraakproducten van het hemoglobine. Hemoglobine bestaat uit heem. Bij afbraak van erytrocyten wordt heem omgezet in biliverdine. Biliverdine heeft een groene kleur. Biliverdine wordt op zijn beurt omgezet tot ongeconjugeerde bilirubine, dit heeft een gele kleur. In de lever kan het hydrofobe ongeconjugeerde bilirubine omgezet worden in hydrofiele geconjugeerde bilirubine. De kleur van geconjugeerde bilirubine is ook geel. De geconjugeerde bilirubine wordt samen met gal uitgescheiden.

Wanneer het niet mogelijk is om de gal uiteindelijk af te voeren naar de twaalfvingerige darm, bijvoorbeeld bij een afsluiting van de galgangen naar de darm door ingeklemde spoelwormen, galstenen, of door de aanwezigheid van een tumor in de alvleesklier, zal er langzamerhand overvulling van de galgangen en galblaas ontstaan. In dat geval ontstaat er een overloop naar de bloedbaan. De galkleurstoffen worden dan afgezet in tal van vethoudende weefsels, zoals de vetweefsels zelf, maar ook in de vetlagen van de huid en slijmvliezen, die daardoor geel worden. Dit heet geelzucht of icterus.


</doc>
<doc id="534684" url="https://nl.wikipedia.org/wiki?curid=534684" title="Apexresectie">
Apexresectie

Een apexresectie (apex = punt) of wortelpuntoperatie is een chirurgische procedure in de tandheelkunde waarbij de punt van de wortel en een beetje van het omliggend weefsel wordt weggenomen en waarbij vanaf de punt van de wortel (retrograad) het wortelkanaal hermetisch wordt afgesloten. Hiervoor moet er voordien minstens eenmaal een wortelkanaalbehandeling gebeurd zijn. 
Soms (steeds minder) wordt de wortelkanaalbehandeling gelijktijdig met de apexresectie gedaan. Dit noemt men orthograde vulling.

De reden van een apexresectie is meestal een periapicaal abces, of een cyste dat chirurgisch verwijderd moet worden.

Door verbeteringen van de wortelkanaalbehandeling wordt er nu meestal gekozen voor een herbehandeling van de wortelkanalen. 
Door technologische vooruitgang kunnen de tandartsen vaak extra kanalen ontdekken die niet voldoende werden behandeld. Kanalen kunnen beter geprepareerd en ontsmet worden en zodoende kan in veel gevallen een apexresectie vermeden worden. Indien deze herbehandeling geen succes is, kan een apexresectie nog een oplossing bieden.

Er zal na enige tijd in deze holte een spontane ingroei van bot gebeuren.


</doc>
<doc id="534933" url="https://nl.wikipedia.org/wiki?curid=534933" title="Metacresol">
Metacresol

Metacresol is een organische verbinding met als brutoformule CHO. De stof komt voor als een kleurloze tot lichtgele vloeistof, die matig oplosbaar is in water. Metacresol is een structuurisomeer van orthocresol en paracresol.

Metacresol is afgeleid van fenol en werd in het verleden veel gebruikt als ontsmettingsmiddel in ziekenhuizen. Tegenwoordig worden daar andere stoffen voor gebruikt die minder giftig zijn. De stof wordt wel nog gebruikt als oplosmiddel voor polymeren.

De reactie van metacresol met propeen geeft thymol en als nevenproduct 4-isopropyl-3-methylfenol (IPMP). IPMP vindt toepassing als antibacterieel en antimicrobieel middel in cosmetica, shampoos en mondspoelmiddelen.




</doc>
<doc id="534943" url="https://nl.wikipedia.org/wiki?curid=534943" title="Paracresol">
Paracresol

Paracresol is een organische verbinding met als brutoformule CHO. De stof komt voor als kleurloze kristallen, die matig oplosbaar zijn in water. Paracresol is een structuurisomeer van orthocresol en metacresol.

Paracresol is een component in menselijk zweet en tevens een geurstof die vrouwelijke muggen aantrekt.

Paracresol en de isomeren ervan komen voor in steenkool- en aardoliedestillaten. Het scheiden van para- en metacresol door midden van distillatie is praktisch niet mogelijk omdat hun kookpunten erg dicht bijeen liggen; het verschil is slechts ongeveer 1 graad Celsius. Een scheiding op basis van het verschil in smeltpunt, door kristallisatie is wel mogelijk. Men kan ze ook scheiden door eerst complexen ervan te vormen die wel goed te scheiden zijn, en achteraf die complexen terug te ontbinden.

Paracresol wordt vooral gebruikt bij de synthese van antioxidanten, zoals butylhydroxytolueen (BHT), evenals bij de productie van fenolharsen (resolen en novolacs). 




</doc>
<doc id="535035" url="https://nl.wikipedia.org/wiki?curid=535035" title="Labyrint (oor)">
Labyrint (oor)

Het labyrint of doolhof is de combinatie van twee zintuigen: het oor en het evenwichtsorgaan, die onderling nauw verweven zijn maar een verschillende functie hebben. Het labyrint bevindt zich aan beide zijden van het hoofd in het rotsbeen: een onderdeel van de schedel. De wetenschap die zich bezighoudt met de studie van het labyrint en de aandoeningen daaraan heet "labyrintologie".



</doc>
<doc id="535163" url="https://nl.wikipedia.org/wiki?curid=535163" title="Smalt">
Smalt

Smalt is een pigment met een diep-blauwe kleur, bestaande uit kobalthoudende silicaten in poedervorm. Het wordt of werd gebruikt in de schilderkunst en in keramiek. Als pigment voor olieverf is de functie van smalt overgenomen door het dekkende kobaltblauw.

Smalt heeft een transparante werking met olie en werd door de grote meesters gebruikt voor luchten en als drogend element toegevoegd aan overige kleuren (Velázquez). Een nadeel van smalt is, dat het langzaam grijzig wordt. Het glasachtig karakter maakt bovendien dat het lastig te prepareren is.

Smalt is al aangetroffen in objecten uit Mesopotamië en het Oude Egypte uit het tweede millennium voor Christus. Wat later duikt het ook in China op. In de traditionele bereidingsmethode werd het mineraal skutterudiet of smaltiet gebrand om een kobaltoxide te verkrijgen die men saffloer noemde of "zaffara". Door de verhitting vervloog de giftige arsenicumcomponent. De saffloer werd weer verhit met kwarts en alkali, tot 1150 °C, zodat een donkerblauw gekleurde glassubstantie ontstond, de smalt. Het woord komt van het Italiaanse "smaltare", "smelten"; de substantie heette "smaltino" of "smalto". De daarvan afgeleide internationaal bekende term "smalt" lijkt van Nederlandse oorsprong te zijn. De hete glasmassa werd "geschrokken" in water, gezeefd, verpulverd, gewassen en als blauw pigment gebruikt. Kennelijk werd de smalt duizenden jaren lang alleen toegepast om glas en keramiek te kleuren. Een kleine hoeveelheid kobaltoxide, 0,15%, kleurt glas al diepblauw. Zulk door toevoeging van smalt gekleurd glas weer verpulveren om een blauw pigment te verkrijgen voor toepassing in de schilderkunst heeft weinig zin daar de kleurkracht en dekking minimaal zijn. In de middeleeuwen kwam men op de gedachte daarvoor de smalt zelf te gebruiken welke typisch voor zeven à acht procent uit kobaltoxiden bestaat. Smalt is aangetroffen in muurschilderingen uit Centraal-Azië uit de elfde eeuw. Vermoedelijk werd het kobalterts gewonnen als bijproduct in zilvermijnen in Perzië.

In Europa werd smalt in beperkte mate door de Romeinen toegepast. In de negende eeuw lijkt de bereidingsmethode daar weer verloren te zijn gegaan. In de late middeleeuwen werd in Venetië echter met smalt gekleurd glas gefabriceerd, vermoedelijk al van de twaalfde eeuw af. Misschien dat via dezelfde stad uit het Midden-Oosten het idee in Europa overgenomen werd om de smalt zelf als pigment te gebruiken. De eerste schilderwerken waarin smalt is aangetoond, stammen uit de vijftiende eeuw. De "Graflegging" van Dirk Bouts, welke rond 1455 te dateren valt, bevat smalt. In de zestiende eeuw werd smalt geproduceerd bij zilvermijnen in Bohemen en het Koninkrijk Saksen. De gebruikte mineralen waren toen voornamelijk erythriet en kobaltiet. Later zou lange tijd gedacht worden, onder invloed van een boek door Christian Lehmann uit 1688, dat het daar rond 1550 was uitgevonden door de Boheemse glasmaker Christoph Schürer uit Platten. De substantie werd via Nürnberg in vaten naar de Nederlanden verhandeld waar het al snel een zeer gebruikelijk pigment in de schilderkunst werd. Gedurende de zeventiende eeuw imiteerden kunstenaars in andere streken deze gewoonte. Het pigment was vooral gewild als een vervanging voor het extreem dure natuurlijke ultramarijn waarvan het de kleurtoon dicht benadert. Daarbij is het mogelijk dat smalt het gebrek aan azuriet compenseerde, veroorzaakt door het verloren gaan van de kopermijnen in Hongarije door de opmars van het Ottomaanse Rijk in het begin van de zestiende eeuw. Overigens was smalt ook goedkoper dan azuriet.

Dat het pigment uit silicaten bestaat, leverde zekere problemen op bij de fabricage en verwerking. Te fijn gemalen smalt, die de Saksen verkochten onder de naam "Eschel", heeft slechts een geringe dekkracht. Bij een te grove maling neemt het kleurend vermogen weer te sterk af. Het was nodig een balans te vinden. Bij een kleurtechnisch redelijk evenwicht tussen dekking en kleurtoon, een maling die "couleur" genoemd werd, had met smalt gewreven olieverf echter veel lijnolie nodig en kon niet "kort" gemaakt worden, dus dat de kwasttoets er in bleef staan. Sterker nog: de verf droop dan van het doek af. Dat was des te hinderlijker omdat smalt, teneinde de kleurkracht te verhogen, typisch ongemengd als glacerende bovenlaag werd aangebracht. Om het uitzakken van de smalt tegen te gaan rieden schilderboeken wel aan om het oppervlak van het schilderdoek te verruwen door er met een naald vele kleine putjes in te steken; zo bleef de blauwe verf hangen. Een andere methode was om de smalt in snel drogende tempera of lijmverf aan te brengen wat ook het gevaar vermeed dat de blauwe kleur een groenzweem kreeg als de olie nageelde. Grovere malingen waren goedkoper en werden wel "strooiblauw" genoemd omdat de grove blauwe kristalletjes over een kleverige lijmlaag gestrooid konden worden. Deze methode werd toegepast voor het wat duurdere decoratiewerk. Behalve smalt werd een veelvoud aan namen voor het pigment gebruikt, de meest bekende koningsblauw en later Dumontsblauw.

Tegen de achttiende eeuw werd duidelijk dat smalt de eigenaardigheid heeft dat in olieverf de kleurkracht geleidelijk terugloopt door vergrijzing. Wetenschappelijk onderzoek zou later vaststellen dat de pigmentkorrels aan de buitenkant verbleken, terwijl de kern lang blauw blijft. Blauwe partijen in schilderijen uit vroeger eeuwen hebben daardoor soms hun kleur vrijwel geheel verloren. Bij andere werken daarentegen hield de kleur het goed. Dit verschijnsel was erg raadselachtig. De kobaltoxide op zich is namelijk uiterst stabiel. Er werd daarom wel aangenomen dat de vergrijzing het gevolg was van een degeneratie van de omringende lijnoliefilm onder invloed van het kobalt of het uit het glas sijpelen van de alkali. Een andere hypothese was dat kobaltionen op de een of andere manier uit het glas gewisseld werden, de olie in. Onderzoek uit het begin van de eenentwintigste eeuw door Jaap Boon heeft een veel complexer mechanisme aangetoond. Het bleek dat de kobalt het glas slechts blauw kon kleuren door een hoog gehalte van de alkali, de potas. Het alkaligehalte loopt echter terug door een reactie met de vetzuren in de olie, vooral onder invloed van vocht. Als de smalt een laag alkaligehalte heeft, zal het pigment verbleken. Is de alkalicomponent hoog dan blijft de kleur goed. Eerder werd juist vermoed dat een te hoog alkaligehalte de vergrijzing bevorderde. Toevoeging van een hoeveelheid loodwit schijnt de vergrijzing tegen te gaan, vermoedelijk omdat zich dan loodzepen vormen.

In de achttiende eeuw, toen smalt al vroeg concurrentie kreeg van het meer naar cyaan zwemende Pruisisch blauw, werd ontdekt dat het element kobalt verantwoordelijk was voor de blauwe kleur. Men probeerde hierop met experimenten een pigment op kobaltbasis samen te stellen dat dezelfde kleur had als smalt maar niet de nadelen bezat. Tegen het eind van die eeuw waren twee van zulke pigmenten ontwikkeld: kobaltblauw en ceruleumblauw. Door de introductie van de twee nieuwe blauwen liep het gebruik van het oorspronkelijke smalt in het begin van de negentiende eeuw geleidelijk terug. Smalt had echter nog het voordeel dat het goedkoper was. De ontdekking van het veel goedkopere synthetisch ultramarijn deed ook dit voordeel teniet en smalt werd daarna nauwelijks nog voor gebruik in de schilderkunst geproduceerd. In 2007 bracht bij wijze van uitzondering de gerenommeerde Britse verffabrikant "Winsor & Newton" een tubetje aquarelverf met smalt uit ter gelegenheid van het 175-jarig bestaan van het bedrijf. Smalt bleef echter haar belang behouden voor de kleuring van glas en keramiek. Het blauw in Mingporselein en Delfts blauw heeft zijn tint te danken aan kobaltoxiden. Voor de uitvinding van de moderne wasmiddelen werd smalt ook wel toegepast als blauwsel om de was witter te laten lijken; vandaar de alternatieve Engelse naam "starch blue". Het had het voordeel dat de ruwe pigmentkorrels niet in de vezels van het wasgoed trokken. Smalt wordt in de kalligrafie ook nog wel gebruikt in de oude functie van strooiblauw, voor het verkrijgen van een blauwe achtergrond bij teksten in bladgoud. 

Verwarrend is dat de naam "smalt" ook voor andere kleuren gebruikt kon worden die allemaal gemeen hadden dat ze gebaseerd waren op verpulverde getinte glassubstanties. Zo bestond er een rode, gele, groene, paarse, witte en zwarte smalt, waarbij de kleur afhankelijk was van de precieze chemische toevoeging aan het glas. De paarse tint werd verkregen door in plaats van potas, de saffloer met natriumcarbonaat te smelten. Ook was blauwe smalt niet altijd op kobalt gebaseerd; er kon ook koper voor gebruikt worden.

Smalt is zeer lichtecht. In olie kan smalt echter verbleken. Het versnelt de droging van een lijnoliefilm en werd daarom vaak speciaal toegevoegd als een siccatief. Het dekkend en kleurend vermogen zijn gering. Hierdoor is het pigment weinig geschikt voor aquarel en gouache. De korrelgrootte en de vorm van de glasdeeltjes pleegt sterk te variëren, zelfs binnen een enkele partij. Het is kalkbestendig en geschikt voor fresco. Meestal is smalt zuurbestendig. In de "Colour Index" is het het PB 32. Smalt is theoretisch licht giftig en kan huid en slijmvliezen irriteren. Verwerkt tot een verf is het gevaar gering; het inademen van het poeder is riskanter.



</doc>
<doc id="535277" url="https://nl.wikipedia.org/wiki?curid=535277" title="Baarddraad">
Baarddraad

Een baarddraad is een langwerpig, draadachtig tastorgaan dat men vooral vindt bij zeer veel vissen. Ze komen echter ook voor bij haaien, amfibieën en reptielen. 

Vissen met dit tastorgaan zijn meervallen, modderkruipers, kabeljauwachtigen, zeebarbelen en zoetwatermaanvissen. Ook bij andere vissenfamilies zoals de karperachtigen komen baarddraden voor.

Enkele schildpaddensoorten die baarddraden bezitten zijn de bijtmuskusschildpad ("Claudius angustatus") en de soort "Elusor macrurus". Bij de amfibieën zijn de larven van de klauwkikker ook in het bezit van baarddraden. 

Baarddraden vergroten het oppervlak waarmee het voedsel op de tast gevonden wordt en als zodanig herkend wordt door de aanwezigheid van smaakorganen.


</doc>
<doc id="535349" url="https://nl.wikipedia.org/wiki?curid=535349" title="Dekbedovertrek">
Dekbedovertrek

Een dekbedovertrek of dekbedhoes is een soort zak van textiel die om een dekbed wordt gedaan, om te voorkomen dat het dekbed vuil wordt. Over het algemeen is het dekbedovertrek voorzien van een geprint dessin, en wordt er een kussensloop met hetzelfde dessin bij geleverd.

Dekbedovertrekken zijn in verschillende materialen beschikbaar. De meest gebruikelijke zijn: katoen satijn, katoen perkal en katoen percaline. Verder speelt de dichtheid ook een grote rol in de kwaliteit.

Wat lengtematen betreft zijn er per segment verschillende lengtes voor de dekbedovertrek:


</doc>
<doc id="535430" url="https://nl.wikipedia.org/wiki?curid=535430" title="Bob Smalhout">
Bob Smalhout

Bob Smalhout (Amsterdam, 13 oktober 1927 – Bosch en Duin, 2 juli 2015) was een Nederlands anesthesioloog, hoogleraar, columnist en publicist. 

Zijn vader Elie Smalhout (1889–1939) was tekenaar, tekenleraar en grafisch vormgever. Zijn moeder Bregtje Sombogaart was boekhoudster/procuratiehoudster bij drukkerij De Vooruitgang, die later De Arbeiderspers zou gaan heten. Na de hbs studeerde Smalhout van 1946 tot 1956 geneeskunde aan de Universiteit van Amsterdam. Van 1956 tot 1960 volgde hij de opleiding anesthesiologie in het Onze Lieve Vrouwe Gasthuis in Amsterdam en het Academisch Ziekenhuis Utrecht. Smalhout promoveerde in 1967 aan de Universiteit van Amsterdam. 

In zijn oratie in 1972 bij het aanvaarden van zijn hoogleraarschap anesthesiologie in Utrecht, met als titel: 'De dood op tafel', gaf hij een analyse van de oorzaken van de dood of ernstige hersenbeschadiging als gevolg van anesthesiefouten. Deze inaugurale rede leidde eerst tot Kamervragen en later tot het instellen van een Commissie van de Gezondheidsraad die de wettelijke minimumeisen opstelde waaraan anaesthesiologische praktijkvoering moet voldoen. Op het gebied van het bewaken van een patiënt onder algehele anesthesie heeft hij baanbrekend werk verricht bij het ontwikkelen van de capnografie. Ook moesten in het vervolg patiënten constant bewaakt worden door een speciaal daartoe opgeleide anesthesieverpleegkundige. De rede maakte hem in een klap bekend in Nederland, maar de wijze waarop hij de kritiek uitte maakte ook dat velen in het vak hem als enfant terrible zagen. Na zijn pensionering heeft hij zich meerdere malen ingezet voor alternatieve geneeswijze zoals genezeres Jomanda, Chelatietherapie en orthomanuele geneeskunde. Daarbij schuwde hij de publiciteit niet. Ronald Plasterk noemde Smalhout daarop 'de allerijdelste ijdeltuit van heel medisch Nederland, iemand die zonder reserve zijn beroepsgroep door het slijk haalt.' Pas in 2013 werd hem het erelidmaatschap van de Nederlandse Vereniging voor Anesthesiologie (NVA) toegekend. Tevens was hij erelid van de Nederlandse Vereniging voor Anesthesiemedewerkers (NVAM).

Smalhout gaf colleges die vaak grote indruk achterlieten bij zijn toehoorders en had grote kennis van het vak en de geschiedenis van de geneeskunde. Zijn joods-christelijke achtergrond kwam doordat zijn vader liberaal-joods en zijn moeder hervormd was. Zelf zag hij zich als een mengeling van beide godsdiensten. Hij stond bekend als een Bijbelkenner en heeft er veel over geschreven. 
In 2009 speelde hij mee in de televisieshow de Grote BijbelQuiz van de EO/NCRV. 

Smalhout was lijsttrekker bij de Eerste Kamerverkiezingen in 2003 voor de LPF. Hij trok zich echter voor de verkiezingen terug omdat hij anders zijn column in "De Telegraaf" zou moeten opgeven. De nummer twee op de lijst, Rob Hessing, werd formeel met voorkeurstemmen gekozen.

De politie maakte op 5 juni 2010 bekend dat in zijn woning in Bosch en Duin een automatisch vuurwapen en drie handvuurwapens waren gevonden waarvoor hij geen vergunning had. Smalhout was een groot wapenverzamelaar. Hij werd gearresteerd op verdenking van verboden wapenbezit, maar om medische redenen voorlopig vrijgelaten. Ruim een maand later besloot het Openbaar Ministerie echter van vervolging af te zien.

Bob Smalhout was gehuwd met celliste Mieke Smalhout-van der Wees (1917–2010). Zij had hem al voor de Tweede Wereldoorlog celloles gegeven. Samen kregen ze een dochter. Zijn echtgenote had al drie kinderen uit een eerder huwelijk. Na haar overlijden trouwde hij met de historica Nanda van der Zee (1951–2014). Smalhout overleed aan nierfalen. Nierdialyse heeft hij geweigerd. Smalhout is te Westbroek begraven, in overeenstemming met zijn wens ging hij daarbij gekleed in zijn witte doktersjas.


Smalhout schreef diverse publicaties. Sinds 1994 schreef hij wekelijks in het dagblad "De Telegraaf" een column met als naam "Op 't scherp van de snede". 


</doc>
<doc id="535492" url="https://nl.wikipedia.org/wiki?curid=535492" title="Pronatie">
Pronatie

De term pronatie is één van de termen die binnen de Functionele Anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde "descriptieve termen", onderdeel van de internationaal aanvaarde "Nomenclatuur" van de anatomie.

Pronatie wordt gebruikt om bewegingen in de onderarm en het enkelgewricht te beschrijven. In de onderarm spreekt men van pronatie wanneer vanuit de neutrale uitgangshouding (de "anatomische houding", dat is met de handpalmen naar voren gericht) de handpalm naar achter wordt gedraaid. Tijdens deze beweging draait de radius en komt daarbij kruislings over de ulna te liggen. In het enkelgewricht (meer specifiek in het onderste spronggewricht) spreekt men van pronatie als de buitenrand van de voet wordt opgetrokken.

In beide gevallen is supinatie het tegenovergestelde van pronatie.


</doc>
<doc id="535563" url="https://nl.wikipedia.org/wiki?curid=535563" title="Catalepsie">
Catalepsie

Catalepsie is een medisch symptoom, een vorm van catatonie waarbij spierverstijving in de ledematen of het gehele lichaam optreedt, de patiënt minder gevoelig is voor pijn en ook andere lichaamsfuncties (waaronder ademhaling) en het bewustzijn zich op een verlaagd niveau kunnen bevinden. In ernstige gevallen kunnen de verschijnselen zo sterk zijn dat de patiënt overleden lijkt te zijn. 

De symptomen kunnen zich voordoen als gevolg van verschillende aandoeningen, bijvoorbeeld epilepsie, de ziekte van Parkinson of schizofrenie. Ook kunnen ze het gevolg zijn van ontwenningsverschijnselen na misbruik van middelen. Het kan ook worden opgewekt door hypnose.

In sommige gevallen verzet de patiënt zich tegen pogingen om het te verplaatsen of zijn lichaamshouding te veranderen, wat behandeling of verzorging kan bemoeilijken (motorische oppositie). In andere gevallen verzet de patiënt zich in het geheel niet en is het mogelijk de ledematen in een bepaalde ongemakkelijke of onnatuurlijke houding te plaatsen, waarna de patiënt deze houding gedurende langere tijd volhoudt. Dit wordt flexibilitas cerea genoemd (Latijn: wasachtige buigzaamheid). Deze laatste vorm wordt onder andere waargenomen bij catatone schizofrenie. 



</doc>
<doc id="535979" url="https://nl.wikipedia.org/wiki?curid=535979" title="MC Slotervaart">
MC Slotervaart

Het MC Slotervaart (tot juni 2015 het Slotervaartziekenhuis) is een algemeen ziekenhuis te Amsterdam-Nieuw-West. Het ligt in de wijk Slotervaart bij de Louwesweg en Johan Huizingalaan, naast het Nederlands Kanker Instituut-Antoni van Leeuwenhoekziekenhuis en het "Verpleeghuis Slotervaart".

Het gemeentelijk Slotervaartziekenhuis was voornamelijk bedoeld om enkele verouderde ziekenhuizen in Amsterdam te vervangen: het Weesperpleinziekenhuis, het Binnengasthuis (gemeentelijk/niet-academisch deel), de Pieter van Foreestkliniek en het Noodziekenhuis Zeeburg.

De architect is onbekend, het wordt toegeschreven aan de Dienst der Publieke Werken van de Gemeente Amsterdam. Op 21 januari 1971 werd de eerste paal geslagen door koningin Juliana, en op 21 juni 1976 verrichtte zij de openingshandeling waarmee zij officieel het (op dat moment) modernste ziekenhuis van Europa in gebruik nam. Dat draaide toen feitelijk al een half jaar, want op 30 december 1975 verhuisden patiënten, medisch specialisten, verpleegkundigen en ander ziekenhuispersoneel uit vier verschillende gemeentelijke instellingen naar het nieuwe ziekenhuis in Amsterdam Nieuw-West. Zij waren afkomstig uit genoemde te vervangen ziekenhuizen.

De gemeente gaf het ziekenhuis in 1975 een paar speciale opdrachten mee. Zo moest het ziekenhuis in het bijzonder aandacht besteden aan bejaarden, chronisch zieken en armlastigen. Hierdoor is onder andere het Slotervaartziekenhuis gespecialiseerd in geriatrie en reumatologie. Daarbij werkt het ziekenhuis nauw samen met het Reade (voorheen het Jan van Breemen Instituut) (reumatologie) en het Antoni van Leeuwenhoek Ziekenhuis (oncologie). Tevens moest het ziekenhuis een belangrijke opleidingsplaats worden voor artsen, medisch specialisten, verloskundigen, verpleegkundigen en paramedici.

Op 1 juli 1997 werd het gemeentelijk ziekenhuis geprivatiseerd en ging verder als stichting. Sindsdien werd het ziekenhuis voortdurend bedreigd met sluiting of fusie door de hevige concurrentie van het Sint Lucas Andreas Ziekenhuis en het VU Medisch Centrum. Daarbij kwam de druk van de zorgverzekeraars die vonden dat het Slotervaartziekenhuis te hoge kosten maakte. Het ziekenhuis gaf aan dat de hoge kwaliteit zorg die men leverde voor extra kosten zorgde. In 2005 was er sprake van een mogelijke alliantie met het VUmc maar de onderhandelingen werden in 2006 gestaakt toen bleek dat Slotervaartziekenhuis in de samenwerking met het VU ziekenhuis feitelijk zou ophouden te bestaan als ziekenhuisinstelling.

Op 15 augustus 2006 werd bekendgemaakt dat het Slotervaartziekenhuis zou worden overgenomen door woningcorporaties De Key en het Oosten en zorgconglomeraat Cordaan. Op 30 augustus blies men de overname echter af. Een dag later bleek dat het ziekenhuis bezit zou worden van de firma Meromi Holding bv van Aysel Erbudak. Hiermee is het Slotervaartziekenhuis het eerste volledig geprivatiseerde algemeen ziekenhuis in Nederland.

In 2010 heeft het Slotervaartziekenhuis een kort geding aangespannen tegen zorgverzekeraar CZ waarin het een rectificatie eiste van uitlatingen over de kwaliteit van de borstkankerzorg die wordt aangeboden in het ziekenhuis. Het Slotervaartziekenhuis was in eerste instantie in de slechtste categorie 'onvoldoende' gekwalificeerd, maar werd later een klasse hoger ingedeeld als 'matig'. Desondanks spande het ziekenhuis een kort geding aan omdat het om een principieel punt zou gaan. Eerder boycotte het ziekenhuis de zorgverzekeraar al om dit issue.

In 2010 daagde de gemeente Amsterdam het Slotervaartziekenhuis voor de rechter. Volgens de gemeente weigerde het ziekenhuis een achtergestelde lening uit 1997 en de rente daarop terug te betalen. Een woordvoerder van de gemeente liet vorig jaar weten dat het Slotervaartziekenhuis sinds 1997 tot en met 2007 alleen rente heeft betaald. Er zou in die tijd niets zijn afgelost. Daarna zou er helemaal niets meer zijn betaald. Tijdens de overname van het ziekenhuis, dat eerst eigendom van de gemeente was, zijn de nieuwe eigenaren van het Slotervaartziekenhuis volgens de gemeente akkoord gegaan met de voorwaarden rondom de achtergestelde lening. In eerste aanleg stelde de Amsterdamse rechtbank de gemeente in het gelijk, en veroordeelde het Slotervaartziekenhuis tot het betalen van in totaal ruim 5,5 miljoen euro. Dit vonnis werd in hoger beroep door het gerechtshof Amsterdam bevestigd.

Eind 2009 werd besloten om de Amsterdamse abortuskliniek MR70 bij het Slotervaartziekenhuis onder te brengen. Dit leidde op 28 december 2009 tot Kamervragen van CDA-Tweede Kamerlid Schermers aan staatssecretaris Bussemaker.

In februari 2013 mislukten de onderhandelingen tussen het ziekenhuis en verzekeraar Achmea. Per 1 april 2013 zou Achmea de vergoedingen aan het ziekenhuis stoppen. Dit leidde tot rechtszaken over en weer.
In de uitzending van Tros Radar van maandag 18 februari bleek dat door deze strubbelingen, patiënten in de omgeving van het ziekenhuis werden gedupeerd. Op 21 maart bleek er alsnog een contract voor 2013 te zijn gesloten. Dit gebeurde na de schorsing van bestuursvoorzitter Aysel Erbudak door de raad van commissarissen op 22 februari.

Het MC Slotervaart produceert via het Amsterdamse bedrijf Di-AcetylM B.V. heroïne voor verslaafden, als medische voorziening. De kosten komen voor rekening van de opdrachtgever, het Ministerie van VWS. Jarenlang bedroeg de winst meer dan 30% op de verkoopprijs. In 2013 en 2014 werd een miljoen euro winst gemaakt; in voorgaande jaren was de winst meer dan een miljoen euro. Het geld kwam ten goede aan het eigen vermogen van het ziekenhuis en daarvan was tot 2013 een kwart afkomstig van de verdiensten van Di-AcetylM B.V. De "heroïne-bv" was eerst een vol dochterbedrijf. Sinds eind 2013 is 51% van de aandelen in bezit van het Antoni van Leeuwenhoekziekenhuis en het restant behoort nog toe aan MC Slotervaart.



</doc>
<doc id="536127" url="https://nl.wikipedia.org/wiki?curid=536127" title="Algemeen ziekenhuis">
Algemeen ziekenhuis

Een algemeen ziekenhuis is een concentratie van voorzieningen voor reguliere patiëntenzorg ten behoeve van onderzoek, behandeling en verpleging. Daarnaast worden in een algemeen ziekenhuis zowel aanstaande artsen als verpleegkundigen opgeleid.

In Nederland zijn deze ziekenhuizen meestal stichtingen en hebben soms een levensbeschouwelijke achtergrond (bijvoorbeeld christelijk of joods). 

Veelal hebben de algemene ziekenhuizen een regiofunctie. Verder zijn er nog het academisch ziekenhuis en het categoriaal (specialistisch) ziekenhuis.



</doc>
<doc id="536177" url="https://nl.wikipedia.org/wiki?curid=536177" title="T-helpercel">
T-helpercel

T-helpercellen (kortweg Th) zijn een vorm van witte bloedcellen die een belangrijke rol spelen in het immuunsysteem. Het hiv vernietigt deze cellen, zodat het immuunsysteem niet langer in staat is om virussen en bacteriën onschadelijk te maken. Er zijn ook zeldzame genetische ziektes die hetzelfde effect hebben op de T-helpercellen.

T-helpercellen geven verschillende soorten cytokinen af die verschillende processen reguleren. Bepaalde cytokinen stimuleren bijvoorbeeld de werking van cytotoxische T-cellen. Onder invloed van cytokinen ontwikkelen ook specifieke B-lymfocyten zich tot antilichaamproducerende plasmacellen.

Er zijn twee soorten T-helpercellen:



De immuunrespons door T1-cellen wordt celgemedieerde immuniteit genoemd, terwijl die volgens T2 humorale immuniteit wordt genoemd

De T-helpercel 1 (T1) is vooral aanwezig bij een infectie, de T-helpercel 2 (T2) vooral bij een allergie. Bij allergie ziet men in de verhouding T1 en Th-2 een duidelijke verschuiving naar T2. Bij immunotherapie (desensibilisatie) is er een daling van T2-cellen en een stijging van T1-cellen (die IgG-productie stimuleren).

Op de T-helpercellen komen oppervlakte-receptoren voor. Zo zijn er bij alle T-cellen CD3-moleculen aanwezig. Typisch voor T-helpercellen zijn echter de CD4-moleculen. CD4 komt voor op ongeveer 60% van de mature T-cellen. Deze worden ook CD4 T-helpercellen genoemd.

De TCR (T-Cel-Receptor) van de T-cel kan binden aan een klasse 2-molecule (MHC-II of HLA-II), die een antigeen presenteert. Deze klasse 2-molecule bevindt zich op een antigeen-presenterende cel, bijvoorbeeld een dendritische cel, of een granulocyt. Deze MHC-II-moleculen kunnen wel gestimuleerd worden tot expressie op bijvoorbeeld endotheelcellen en fibroblasten door interferon-gamma.

Voor de activatie van de T-cel moet er nog een secundair signaal zijn. Dit signaal bestaat uit het binden van CD40 op de antigeen presenterende cel (APC) met CD154(CD40L) op de T-cel. Hierdoor wordt het B7-eiwit aangemaakt op de antigeen presenterende cel. Dat eiwit gaat op zijn beurt weer binden op het CD28-eiwit op de T-cel. Bij afwezigheid van een van deze signalen gaat de T-cel in apoptose of wordt ze niet geactiveerd.


</doc>
<doc id="536187" url="https://nl.wikipedia.org/wiki?curid=536187" title="T-geheugencel">
T-geheugencel

T-geheugencellen zijn witte-bloedcellen. De T-geheugencellen ontstaan uit de deling van de T-lymfocyten, nadat deze gekoppeld is aan een antigeen-presenterende cel.
Ze worden gevormd bij de eerste afweerreactie (primaire immuunrespons), bij een herhaalde infectie herkennen ze de antigeen, hierdoor wordt de immuunrespons sneller op gang gebracht. Op deze manier ontstaat immuniteit voor het antigen.


</doc>
<doc id="536189" url="https://nl.wikipedia.org/wiki?curid=536189" title="T-remmercel">
T-remmercel

Een T-suppressorcel, ook wel de T-remmercel , T-inhibitorcel of regulatorische T-cel genoemd, is een regulerende T-lymfocyt die ervoor zorgt dat een afweerreactie niet uit de hand loopt. Met behulp van cytokinen en/of directe interactie met andere cellen van het immuunsysteem (bv. macrofagen/dendritische cellen) zal de regulatorische T-cel de sterkte van een opkomende immuunrespons matigen. Deze onderdrukking kan zowel een respons op lichaamseigen antigenen als op lichaamsvreemde antigenen aangaan.

De regulatorische T-cel kan net zoals andere cellen van het immuunsysteem geïdentificeerd worden aan de hand van de aanwezigheid van verschillende moleculen aan de binnen- en buitenzijde van de cel. Voorheen ging het daarbij om CD4 en CD25 (CD4CD25 T-cellen), maar tegenwoordig wordt vaak de transcriptiefactor FoxP3 gebruikt, omdat er ook regulatorische T-cellen zijn die geen CD4 en/of CD25 tot expressie brengen. Regulatorische T-cellen kunnen weer onderverdeeld worden in de natuurlijke en induceerbare regulatorische T-cel, waarbij de natuurlijke regulatorische T-cellen zich onderscheiden van de induceerbare door expressie van de transcriptiefactor Helios (transcriptiefactor) en de receptor neuropilin 1.


</doc>
<doc id="536309" url="https://nl.wikipedia.org/wiki?curid=536309" title="Else-Marie van den Eerenbeemt">
Else-Marie van den Eerenbeemt

Else-Marie van den Eerenbeemt ('s-Hertogenbosch, 17 februari 1946) is een Nederlandse familietherapeut.

Else-Marie van den Eerenbeemt is familietherapeut, docent gezinsbehandeling aan de Hogeschool van Amsterdam en onderzoeker op het gebied van familiebetrekkingen. Verder geeft ze lezingen en workshops. Ook trad ze op in tv-programma's als Soeterbeeck, Villa Felderhof, Het Elfde Uur en Angela & Co. Van 1990 tot 1997 verzorgde Van den Eerenbeemt samen met Nelly Bakhuizen, Roefke Carmiggelt-Polak en de psychiater Iván Böszörményi-Nagy aan de Hogeschool van Amsterdam een masterclass contextuele therapie. 

In 2005 werd Van den Eerenbeemt ambassadeur van de Stichting Zwerfjongeren Nederland. Ze is tevens ambassadeur van WorldGranny, een non-profitorganisatie die zich inzet voor ouderen wereldwijd.


Website van Else-Marie van den Eerenbeemt


</doc>
<doc id="536380" url="https://nl.wikipedia.org/wiki?curid=536380" title="Balanitis">
Balanitis

Balanitis of eikelontsteking is een ontsteking van de eikel van de penis ("glans penis"). De eikel is rood of wat schilferig. Als de voorhuid meedoet aan de ontsteking spreekt men van balanoposthitis.


Gewone balanitis gaat gewoonlijk gepaard met (vaak vlekkerige) roodheid op de eikel. Soms is de vochtproductie wat toegenomen. Het gaat vaak (niet altijd) gepaard met jeuk of een ongemakkelijk gevoel.
Dit ontstaat door een woekering van organismes die normaal op de huid voorkomen, vooral candida albicans. Bij besneden mannen komt de aandoening veel minder voor, omdat dan de omstandigheden voor deze organismen minder gunstig zijn. 
De klachten ontstaan meestal door te veel of juist te weinig hygiëne. Een gemiddeld advies is om 1 a 2x per dag de voorhuid (voorzichtig) geheel terug te trekken en de penis te wassen met water. Bij droogheid en/of jeuk kan eventueel een neutrale vette creme gesmeerd worden. Soms kan het nodig zijn een antimycoticum te smeren, bijvoorbeeld ketoconazol of miconazol (raadpleeg hiervoor een arts).

Als de balanitis vaker optreedt kan overwogen worden een besnijdenis uit te laten voeren.


</doc>
<doc id="536381" url="https://nl.wikipedia.org/wiki?curid=536381" title="Barotitis">
Barotitis

Barotitis (of preciezer barotitis media ook wel aerotitis media) is een reactie van het middenoor op plotselinge drukvariaties van de buitenlucht. Barotitis is een probleem dat vooral optreedt als de buis van Eustachius niet functioneert. Bij sportduiken en bij het stijgen en vooral dalen in een vliegtuig wordt de druk op het trommelvlies zo groot dat hevige pijn het gevolg is, en het het trommelvlies zelfs kan scheuren, in welk geval men spreekt over barotrauma.



</doc>
<doc id="536389" url="https://nl.wikipedia.org/wiki?curid=536389" title="Colposcopie">
Colposcopie

Colposcopie is in de gynaecologie een onderzoekstechniek waarbij de baarmoedermond (portio van de cervix uteri) wordt geïnspecteerd met een 10-20x vergrotende binoculaire stereomicroscoop. Hierdoor worden ook kleine afwijkingen makkelijk gezien en kunnen deze zo nodig gericht worden gebiopteerd. 

Het onderzoek verloopt op de in de gynaecologie gangbare wijze, de vrouw ligt wijdbeens met de benen in steunen, de gynaecoloog brengt een speculum in de vagina om de baarmoederhals te kunnen zien en kijkt dan hiernaar door de microscoop, die een lange werkafstand heeft tussen objectief en object en die dus niet zelf in de schede hoeft te worden gebracht.

De colposcopie wordt in de meeste gevallen verricht na een afwijkend uitstrijkje om de afwijking nader te karakteriseren. Bij de colposcopie wordt vaak het cervixslijmvlies met een zwakke oplossing van azijnzuur behandeld; afwijkende stukjes slijmvlies worden hierdoor veel beter zichtbaar. 

Een onderzoek met een colposcoop wordt meestal zonder verdoving uitgevoerd. Men voelt er nauwelijks iets van. In de meeste gevallen wordt het onderzoek echter gecombineerd met een biopsie van de cervix, waarbij wat weefsel van één of meerdere plaatsen op de baarmoedermond wordt weggenomen. Tijdens deze handeling voelen de meeste vrouwen wel krampen of hebben ze last van licht bloedverlies na de behandeling.


</doc>
<doc id="536391" url="https://nl.wikipedia.org/wiki?curid=536391" title="Speculum (geneeskunde)">
Speculum (geneeskunde)

Een speculum of, in de volksmond, eendenbek is in de geneeskunde een hulpmiddel om in lichaamsopeningen te kunnen kijken. In het algemeen wordt de term gereserveerd voor instrumenten zonder optiek, hoewel een oorspeculum meestal wel een ingebouwde loep heeft. Er zijn onder andere gynaecologische, rectale, neus- en oorspeculums; al deze in vele verschillende uitvoeringen. Ingewikkelder instrumenten worden meestal als 'scoop' betiteld.

Meeste specula zijn verkrijgbaar in metaal of plastic.


</doc>
<doc id="536394" url="https://nl.wikipedia.org/wiki?curid=536394" title="Culdocentese">
Culdocentese

Culdocentese is een onderzoekstechniek waarbij bij de (vrouwelijke) patiënt een naald door het achterste vaginagewelf wordt gestoken om wat vocht uit de "Holte van Douglas" (een blind eindigende ruimte tussen de vagina en de endeldarm) af te nemen, doorgaans om een meer informatie te verkrijgen over een ziekteproces in de buikholte. 

Het onderzoek wordt meestal toegepast om bloedingen te lokaliseren wanneer een extra-uteriene (buitenbaarmoederlijke) zwangerschap wordt vermoed. Culdocentese wordt meestal zonder narcose uitgevoerd op de spoedopname van een ziekenhuis.


</doc>
<doc id="536395" url="https://nl.wikipedia.org/wiki?curid=536395" title="Domperidon">
Domperidon

Domperidon is sinds 1978 in de handel, het is verkrijgbaar op doktersrecept. Het is een anti-emeticum dat misselijkheid en braken tegengaat door versnelde maaglediging en te grote hoeveelheid maagzuur voorkomt. Het middel wordt onder andere gebruikt door patiënten met een verhoogde reflux. Domperidon wordt onder meer als "Motilium" en "Gastrocure" in de handel gebracht.

Domperidon bindt zich antagonistisch aan de D-dopaminereceptoren in de zogenoemde 'chemoreceptor trigger zone', een gebied in het verlengde merg dat met het braakcentrum in de hersenen communiceert. Op deze wijze voorkomt Domperidon dat dopamine aan deze receptoren kan binden en verhindert het dat signalen naar het braakcentrum in de hersenen worden gezonden.

Daarnaast blokkeert domperidon dopaminereceptoren in het bovenste deel van het spijsverteringsstelsel, waardoor het samentrekken van de maag versterkt wordt, en tegelijkertijd de maagportier zodanig ontspant dat de maaginhoud sneller de maag verlaat richting twaalfvingerige darm. De versnelde maaglediging helpt eveneens om misselijkheid te verlichten en braken te voorkomen.

Domperidon wordt ook ingezet in combinatie met centrale dopamine-agonisten of L-dopa om de perifere effecten van deze geneesmiddelen te minimaliseren en om te beschermen tegen dopamine-geïnduceerd braken.

Domperidon kan relatief veilig gedurende korte tijd als niet-geregistreerd gebruik worden ingezet om de borstvoeding te stimuleren.

Het middel is niet vrij van bijwerkingen. Vooral bij jonge kinderen moet strikt de dosering worden gevolgd. Voorzichtigheid is geboden bij kinderen jonger dan een jaar. In 1988 en 1997 werd in Nederland reeds gewaarschuwd tegen dit zetpilletje tegen het spugen.

Een neveneffect van domperidon is dat het de melkafgifte van de borsten bevordert. Om deze reden wordt domperidon wel gebruikt om de melkproductie bij zogende moeders te stimuleren. Het middel komt echter in de moedermelk terecht en geeft kans op zenuwaandoeningen en harttritmestoornissen bij de zuigeling. Bij mannen kan domperidon leiden tot borstvorming (gynaecomastie). Of het gebruik van domperidon tijdens de zwangerschap veilig is, is nog onvoldoende onderzocht.

Baby's tot één jaar lopen een hoog risico op bewegingsstoornissen, zoals plotselinge spiertrekkingen en beven.

Met name hartritmestoornissen zijn een gevaarlijke en relatief veelvoorkomende bijwerking van domperidon. Vooral het hart kan getroffen worden door verlenging van het QT-interval. Met name bij mensen met een aangeboren hartritmestoornis (lange-QT-syndroom) is dat gevaarlijk en kan dat fataal zijn. In 1985 werd de parenterale vorm daarom uit de handel genomen, na het optreden van hartfalen met convulsies. De kans op het optreden van harttritmestoornissen als gevolg van domperidon werd in 2004 in de bijsluiter opgenomen. In 2011 werd in Europees verband de bijsluitertekst herzien.

Het geneesmiddel geeft veel interacties op het niveau van het CYP3A4 metabolisme. Door gelijktijdig gebruik van andere geneesmiddelen die dit enzym beïnvloeden kan de de hoeveelheid domperidon in het bloed worden verhoogd en kunnen de werking en bijwerkingen ervan toenemen.

Het NTvG concludeerde in 2013 dat domperidon het risico op acute hartdood vergroot in doseringen boven de 30 mg per dag.

In maart 2013 vroeg het Federaal Agentschap voor Geneesmiddelen en Gezondheidsproducten een herbeoordeling aan van domperidon bij de Europese registratieautoriteiten. Vooral geneesmiddeleninteracties zullen hierbij een grote rol spelen. De belangrijkste metabole route van domperidon is via CYP3A4. Via wisselwerking met sterke CYP3A4-remmers zoals bijvoorbeeld ketoconazol en erythromycine treedt er zo verlenging van het QTc-interval op. Verlenging van het QTc-interval kan vaak de voorbode zijn voor hartritmestoornissen die in enkele gevallen tot een hartstilstand kunnen leiden.

In Nederland werden er 2 reeksen kamervragen gesteld en door de minister Edith Schippers op 9 en 23 april 2013 beantwoord.

Op 7 maart 2014 beval het PRAC verdere aanscherping in dosering en gebruiksduur aan.

In de Verenigde Staten is het middel overigens nooit op de markt toegelaten omdat het risico op fatale hartritmestoornissen te hoog werd bevonden.

In België kan men geneesmiddelen enkel en alleen bij een apotheek kopen. Sedert 1 december 2013 zijn domperidon en geneesmiddelen die domperidon bevatten alleen nog beschikbaar op medisch voorschrift. In Nederland besloot op 28 juli 2014 het CBG het middel alleen nog op recept te laten verstrekken na een hoorzitting op 16 juni. Het Europese CMDh beveelt aan de doseringen van 10 en 60 mg rectaal en 20mg oraal door te halen. Verder dient het aantal indicaties, de gebruiksduur en de dosering te worden beperkt. De Europese procedure inzake de herbeoordeling van domperidon was door België opgestart. Op 25 augustus 2014 kwam het Nederlandse CBG met aanbevelingen inzake de cardiale veiligheid, die de fabrikanten vastlegden in een gezamenlijke brief.


</doc>
<doc id="536415" url="https://nl.wikipedia.org/wiki?curid=536415" title="Entropion">
Entropion

Entropion is een afwijking in de oogheelkunde waarbij een ooglid ertoe neigt bij sluiten van de ogen naar binnen, dat wil zeggen tegen de oogbol aan, te rollen. Dit veroorzaakt irritatie en rode ogen. Het is meestal vrij gemakkelijk door een kleine operatie te verhelpen. Ook een stukje pleister kan het ooglid, als operatie geen optie is, meestal wel in het gareel houden. Een oorzaak van entropion is vaak een verslapping van de "musculus orbicularis oculi" of van de onderooglidretractoren. Ook kan verlittekening van de conjunctiva een entropion veroorzaken ("entropion cicatriceum").



</doc>
<doc id="536417" url="https://nl.wikipedia.org/wiki?curid=536417" title="Ectropion (oog)">
Ectropion (oog)

Ectropion is een oogaandoening bij mens en dier waarbij de ooglidrand, meestal van het onderooglid, wat van de oogbol afstaat, waardoor enigszins een 'bloedhond'-effect optreedt (bij sommige hondenrassen is dit normaal, bij andere wordt het als een afwijking beschouwd). Het leidt er meestal wel toe dat de traanafvoer niet meer normaal via de traankanaaltjes kan verlopen, zodat de tranen over de wangen biggelen. Ook deze afwijking is, bij mens en dier, meestal door een kleine operatieve ingreep wel te corrigeren. Soms is het ook tijdelijk, door zwelling van het onderooglid door andere oorzaken. Oorzaken voor ectropion zijn een verslapping van de kringspier rond het oog en de uitrekking of littekenvorming van de huid onder het ooglid.



</doc>
<doc id="536433" url="https://nl.wikipedia.org/wiki?curid=536433" title="Exoftalmus">
Exoftalmus

Exoftalmus (van het Griekse εκ, eruit, naar buiten, en οφθαλμος, oog) is de medische benaming voor het gaan uitpuilen van de oogbol. Hiervoor zijn verschillende oorzaken. Soms is de oogbol te groot (macroftalmie). Exoftalmus treedt ook op indien zogenaamde retrobulbaire processen, processen die achter de oogbol gelegen zijn, de oogbol naar buiten drukken. Dit kan gebeuren in geval van kwaadaardige gezwellen, maar is vooral bekend vanwege het optreden bij de ziekte van Graves, waarbij de exoftalmus wordt veroorzaakt door het opzwellen van de oogspieren. De exoftalmus kan zich dan uiten doordat het oogwit boven de iris zichtbaar wordt, terwijl dat in normale rustsituatie niet zichtbaar is. Dit verschijnsel kan nog verder worden versterkt doordat bij endocriene exoftalmus sprake kan zijn van het symptoom van Von Graefe: als gevolg van prikkeling van de musculus tarsalis van Müller treedt retractie van het bovenooglid op.

Exoftalmus kan zeer nadelige gevolgen hebben voor het oog: als de oogleden niet goed meer gesloten kunnen worden, waardoor de cornea continu wordt blootgesteld aan de buitenlucht, kan uitdroging van het hoornvlies ontstaan, wat tot blijvende beschadiging hiervan kan leiden.

De mate van exofthalmus kan worden gemeten met behulp van de zogenaamde exoftalmometer volgens Hertel.


</doc>
<doc id="536455" url="https://nl.wikipedia.org/wiki?curid=536455" title="Fibroadenoom">
Fibroadenoom

Een fibroadenoom is een (in principe goedaardige) tumor van bindweefsel- en kliercellen. Ze komen vaak voor in de borstklier.

Het wordt gedefinieerd als abnormale proliferatie van fibrotisch weefsel. Het komt vaak voor bij jonge vrouwen (pre-menopausaal). Wanneer het zich bij onderzoek horizontaal presenteert is het meestal benigne. Wanneer het zich presenteert wordt er (bijna) nooit iets aan gedaan.


</doc>
<doc id="536458" url="https://nl.wikipedia.org/wiki?curid=536458" title="Hyperhidrose">
Hyperhidrose

Hyperhidrose is in de geneeskunde een term voor overmatig zweten. Meestal is het overmatig zweten beperkt tot oksels en handpalmen en/of voetzolen, maar het kan zich over de hele huid (gegeneraliseerd) voordoen. Overmatig zweten kan 'secundair' zijn: een uiting zijn van een onderliggende aandoening (bv. diabetes mellitus, hyperthyreoïdie, medicijnen), maar meestal is het 'primair', dat wil zeggen zonder aanwijsbare oorzaak. Het zweten kan invaliderende vormen aannemen.



</doc>
<doc id="536463" url="https://nl.wikipedia.org/wiki?curid=536463" title="Kunstlong">
Kunstlong

Een kunstlong is een apparaat dat de functie van de longen overneemt. Meestal zal de kunstlong bloed van zuurstof voorzien, maar in de vorm van een "ijzeren long" kan er ook een beademingsapparaat mee bedoeld worden zoals die ingezet werd bij poliomyelitis.

In combinatie met pompfuctie van het hart wordt een kunstlong in een hart-longmachine toegepast bij hartoperaties. 

Daarnaast wordt ook Extracorporele membraanoxigenatie (ECMO) wel kunstlong genoemd.


</doc>
<doc id="536467" url="https://nl.wikipedia.org/wiki?curid=536467" title="Hart-longmachine">
Hart-longmachine

Een hart-longmachine is een apparaat dat bij operaties waarbij het hart moet worden stilgezet, zorgt dat het bloed van de patiënt toch blijft stromen en van zuurstof wordt voorzien. 
De ontwikkeling van dit apparaat maakte bepaalde openhartoperaties en hart- en longtransplantaties mogelijk. 
De bediening van het apparaat wordt verricht door een team van zogenaamde perfusionisten.

De twee belangrijkste functies van de machine zijn het rondpompen van het bloed door het lichaam, en het toevoegen van zuurstof aan het bloed en afvoeren van koolzuur uit het bloed. Daarnaast wordt het bloed gefilterd om embolie door kleine luchtbelletjes of plasticdeeltjes te voorkomen, en bevat de machine een reservoir om bloed dat tijdelijk niet nodig is op te vangen en later weer toe te kunnen voegen. Voor de pompfunctie gebruikt men nog steeds vaak een slangenpomp waarbij in wezen bloed door een slangetje wordt geperst door van buiten op het slangetje te duwen. Zo komt het bloed niet in aanraking met de bewegende delen van de pomp. Tegenwoordig past men ook centrifugaalpompen toe.

Voor de longfunctie moeten zuurstof en koolzuur kunnen worden uitgewisseld met het bloed. Dit kan gebeuren door direct contact van het bloed met gas, maar deze methode wordt niet vaak meer toegepast. Meestal gebruikt men een membraan dat wel gas maar geen vloeistof doorlaat.

Om te voorkomen dat het bloed stolt in de hart-longmachine, wordt een antistollingsmiddel toegediend.

Belangrijk voor de ontwikkeling van de hart-longmachine was de ontdekking in 1916 van het antistollingsmiddel heparine. In 1940 werd in de Russische film "Experiments in the Revival of Organisms" een primitieve vorm van een hart-longmachine uitgetest op een hond. Het toevoegen van zuurstof aan het bloed is gebaseerd op technieken uit de nierdialyse. Pas in de jaren 50 kon men voldoende efficiënt het bloed van zuurstof voorzien. De eerste succesvolle toepassing van een hart-longmachine was op 6 mei 1953 door de Amerikaanse arts John Gibbon (1903-1973). Hij opereerde een vrouw met een afwijking aan het atrium.

De Utrechtse hoogleraar in de fysiologie Jacob Jongbloed (1895-1974) ontwikkelde na de Tweede Wereldoorlog de hart-longmachine. Met dat apparaat zou het mogelijk zijn om het hart tijdens een operatie bloedleeg te maken, zodat ook directe ingrepen aan het hart zelf konden worden uitgevoerd. De bloedcirculatie zou tijdens de ingreep niet worden gestoord, aangezien deze via de hart-longmachine werd omgeleid. Ook kon het apparaat gebruikt worden bij patiënten die leden aan een acuut hartgebrek. Bij hen zou de machine gedurende de herstelperiode de hartfuncties kunnen overnemen.

In dezelfde periode start de Nederlander Willem Kolff (1911-2009) met het ontwikkelen van een hart-longmachine. 
In het naoorlogse Nederland zijn echter voor zowel het nier- als het hartlongonderzoek te weinig middelen beschikbaar. Begin 1950 besluit Kolff daarom op 39-jarige leeftijd met zijn gezin te emigreren naar de Verenigde Staten, waar hij in 1955 de Amerikaanse nationaliteit krijgt en zich met succes toelegt op het ontwikkelen van nieuwe kunstorganen. 
In 1956 brengt Kolff daar de eerste hart-longmachine op de markt. Daarmee werd het voor het eerst mogelijk mensen met een hartinfarct te opereren.

Toch waren er wel nog enkele problemen die opgelost moesten worden. Tijdens operaties moest de bloedsomloop in de kransslagaders van het hart wel intact blijven. Deze kleine, wijd vertakte slagaderen dienen immers voor de zuurstofvoorziening van het hartspierweefsel. Als de bloedtoevoer in deze bloedvaten zou stagneren ontstaat er een situatie, die te vergelijken is met een hartinfarct. In het 'drooggelegde' deel sterft de hartspier af en deze toestand is niet omkeerbaar.
Een ander probleem vormde het feit dat het bloed in de hart-longmachine rijkelijk van zuurstof moest worden voorzien. Voor dit probleem wist Jongbloed nog niet direct een oplossing, en in de allereerste jaren was de hart-longmachine dan ook zeker nog niet geschikt voor een toepassing bij mensen. Jongbloed experimenteerde uitgebreid op honden en gaandeweg kon hij een aantal van zijn problemen oplossen.
In 1949 verscheen er een ander artikel van de hand van Jongbloed, waarin hij de hart-longmachine beschreef, zoals die in het Museum Boerhaave te zien is. Deze machine was geschikt om bij operaties op mensen te worden gebruikt. In 1951 gaf Jongbloed de firma Van Doorn in Bilthoven toestemming om een industrieel model van de hart-longmachine te vervaardigen. Tegelijkertijd werd in het Academisch Ziekenhuis Groningen een hart-longmachine gebouwd door Jan Homan van der Heide, die later werd benoemd tot hoogleraar. Met deze machine werd op 8 mei 1957 de eerste openhartoperatie uitgevoerd op het Europese vasteland. Overigens werden de eerste open hartoperaties uitgevoerd zonder hart-longmachine. Die gebeurden bij onderkoeling van de patiënt, waarbij de bloedsomloop korte tijd werd stilgezet. Deze techniek werd voor het eerst toegepast in het Academisch Ziekenhuis Leiden op 28 januari 1955 door dr. A.G. Brom die ook later werd benoemd tot hoogleraar.


</doc>
<doc id="536475" url="https://nl.wikipedia.org/wiki?curid=536475" title="Laboratoriumdiagnostiek">
Laboratoriumdiagnostiek

Laboratoriumdiagnostiek is onderzoek om een diagnose te stellen, of het verloop van een therapie te volgen. Over het algemeen worden lichaamsvloeistoffen zoals bloed, urine, liquor (hersenvocht), sperma of vaginaal vocht en/of feces van de patiënt afgenomen zodat dat de patiënt zelf niet bij het onderzoek aanwezig hoeft te zijn. Het onderzoek vindt plaats in bijvoorbeeld een klinisch chemisch of medisch microbiologisch laboratorium.

Voor onderzoek op bloed zie bloedonderzoek. 


</doc>
<doc id="536482" url="https://nl.wikipedia.org/wiki?curid=536482" title="Levervlek (aandoening)">
Levervlek (aandoening)

Een levervlek is een lekenterm voor egaal en licht gepigmenteerde, scherp begrensde plakken of plekjes die in de verouderende huid vaak optreden, met name in het gelaat en op de rug van hand en onderarm, die veel aan zonlicht zijn blootgesteld. De medische naam is lentigo, meervoud lentigines. Ze zijn volgens sommigen ontsierend maar in principe onschadelijk.

Tachtig procent van de mensen boven 65 jaar heeft er minstens één.

Soms kunnen er in een levervlek kwaadaardige cellen ontstaan. De afwijking gaat dan over in een lentigo maligna. Bij twijfel verdient het aanbeveling gepigmenteerde huidplekjes aan een arts te laten zien om geen melanoom te missen.



</doc>
<doc id="536493" url="https://nl.wikipedia.org/wiki?curid=536493" title="Myringitis">
Myringitis

Myringitis is een ander woord voor ontsteking van het trommelvlies. 

Het gaat meestal gepaard met middenoorontsteking maar kan opzichzelfstaand optreden, soms met blaarvorming (myringitis bullosa). De oorzaak is veelal onbekend, maar omdat het vaak gepaard gaat met griepachtige klachten wordt verondersteld dat een virusinfectie de veroorzaker is. 
De behandeling bestaat uit symptoombestrijding (pijnbestrijding)). Alleen als er pussige afscheiding uit het oor komt (een teken van een middenoorontsteking) zou eventueel voor antibiotica gekozen kunnen worden.


</doc>
<doc id="536495" url="https://nl.wikipedia.org/wiki?curid=536495" title="Superinfectie">
Superinfectie

Superinfectie is in de geneeskunde een woord dat betekent dat er een infectie optreedt bovenop of naast een ander ziekteproces. Het is dus niet noodzakelijk een extra gevaarlijke infectie. Voorbeeld: geïmpetiginiseerd eczeem is eczeem met een superinfectie van stafylokokken of streptokokken.


</doc>
<doc id="536499" url="https://nl.wikipedia.org/wiki?curid=536499" title="Torticollis spasmodica">
Torticollis spasmodica

Torticollis spasmodica, ook wel "cervicale dystonie" of "draaihals" genoemd, is een neurologische aandoening waarbij het hoofd een abnormale dwangstand inneemt en niet meer vrij bewogen kan worden.
Het is een uitingsvorm van dystonie.

Bij torticollis spasmodica wordt het hoofd door verkeerde aansturing van spieren in de nek of hals chronisch in een abnormale stand gedwongen. Het corrigeren hiervan kost veel moeite, waarna het hoofd toch weer de afwijkende stand inneemt. Ook voortdurend ja- of nee schudden met het hoofd komt voor. De ernst van de aandoening varieert van mild tot aanzienlijk invaliderend. De oorzaak van deze kwaal is te vinden in de basale ganglia in de hersenen die coördinatie en aansturing van de spieren verzorgen. Aangezien niet bekend is hoe deze aandoening ontstaat, is er geen therapie te ontwikkelen die genezing mogelijk maakt. Na enige jaren van verslechtering stabiliseert de ziekte zich meestal. Behandeling is gericht op verlichting van de gevolgen. Inspuiting met zeer sterk verdunde botulinetoxine in de aangedane spier(en) waardoor gedurende enige maanden verlaging van de spiertonus ontstaat, is hierbij eerste keus.


</doc>
<doc id="536503" url="https://nl.wikipedia.org/wiki?curid=536503" title="Zangersknobbeltje">
Zangersknobbeltje

Stembandknobbeltjes (ook wel: "Zangersknobbeltjes") zijn onregelmatigheden die zich op de stemplooien kunnen ontwikkelen bij langdurig onjuist gebruik van de stem. Door de symmetrische verdikkingen op beide stembanden, tegenover elkaar gelegen, sluit de stemspleet niet meer zuiver en wordt de stem hees.

De knobbeltjes verdwijnen in het algemeen vanzelf bij beter stemgebruik. Alleen wanneer het stemgebruik wordt aangepast is het zinvol ze operatief te verwijderen. Daarom wordt de sandwichmethode toegepast: eerst logopedie en dan, als de stemtechniek goed is verbeterd, microlarynxchirurgie gevolgd door hernieuwde logopedie. Littekenvorming door de ingreep kan ontstaan op de stembanden zodat men na een dergelijke ingreep voorzichtig moet revalideren.

De oorzaak ligt in te "lang", te "hard" en/of met te veel "spanning" praten of zingen. Om deze reden is het een aandoening die vaker bij specifieke beroepen voorkomt zoals bij onderwijzers en beginnende zangers. Op jonge leeftijd komen ze vaker voor bij jongens dan bij meisjes. Na de puberteit worden stembandknobbeltjes vaker gezien bij vrouwen. Het vaker voorkomen bij vrouwen komt doordat in vergelijking met mannen het strottehoofd relatief gezien meer in de breedte groeit, waardoor de stembanden aan de achterzijde vaker niet helemaal tegen elkaar aan komen (posterieur sluitingsdefect).


</doc>
<doc id="536504" url="https://nl.wikipedia.org/wiki?curid=536504" title="Beenmergdepressie">
Beenmergdepressie

Beenmergdepressie of aplastische anemie, kortweg AA, is een symptoom waarbij het beenmerg een of meer categorieën bloedcellen niet meer produceert (een vorm van bloedarmoede). Dit kan vele oorzaken hebben, waaronder een auto-immuunziekte, maar ook een reactie op het gebruik van vele geneesmiddelen. Aplastische anemie is een bekende bijwerking na chemotherapie.

De auto-immuunziekte kan worden behandeld met antithymocytenglobuline (ATG). ATG kan geïsoleerd zijn uit paarden- of konijnenserum. Als die behandeling geen effect heeft kan worden overgegaan tot beenmergtransplantatie.

Als de oorzaak niet kan worden gevonden en worden behandeld of weggenomen is dit een gevaarlijke, en zelfs levensbedreigende aandoening.



</doc>
<doc id="536519" url="https://nl.wikipedia.org/wiki?curid=536519" title="Keelontsteking">
Keelontsteking

Keelontsteking ("faryngitis") is een ontsteking van de keelholte en/of de tonsillen. De etiologie is bijna altijd infectieus met de meerderheid van de gevallen van virale oorsprong. De bijbehorende klachten zijn vooral keelpijn en pijn bij het slikken. De aandoening geneest bijna altijd spontaan na 3 tot 4 dagen zonder het gebruik van antibacteriële middelen. Een beruchte bacteriële verwekker van een keelontsteking is de streptococcus pyogenes.
De keel ziet roder dan normaal, soms met gezwollen tonsillen (tonsillitis) en/of huig (uvulitis), al dan niet met witte beslagplekken erop. In de hals zijn meestal ook gezwollen lymfeklieren te voelen en de patiënt heeft in sommige gevallen hoge koorts, die tot 39 of 40 graden kan oplopen.

De meeste keelontstekingen worden veroorzaakt door een virus. Een virale keelontsteking kent over het algemeen een mild verloop en een kleine kans op complicaties. Een bestaande virale luchtweginfectie of verkoudheid kan een keelontsteking voorafgaan. Zo zijn adenovirussen een veelvoorkomende verwekker van een keelontsteking, bij kinderen tot 3 jaar zijn ze de belangrijkste veroorzaker. Ook herpes simplex, coronavirussen en coxsackievirussen kunnen een virale faryngitis veroorzaken.
Keelontsteking kan ook het gevolg zijn van klierkoorts. In dit geval is er sprake van het Epstein-Barrvirus. Dit kan door middel van bloedonderzoek worden aangetoond.
Ten slotte kunnen het cytomegalovirus en HIV-1 ook de verschijnselen van een keelontsteking veroorzaken.

Bij volwassenen is ongeveer 5 tot 10 procent van de keelontstekingen van bacteriële origine. Bij kinderen zelfs tot 35%. De overgrote meerderheid van deze gevallen wordt veroorzaakt door groep A beta-hemolytische streptokokken (GABHS), ook wel Streptococcus pyogenes genaamd. Ook groep C en G streptokokken kunnen gelijkaardig ziektebeeld veroorzaken. Ook de Arcanobacterium haemolyticum kan een GABHS-achtige keelontsteking veroorzaken. Meer atypische bacteriën die gelijkaardige symptomen kunnen veroorzaken zijn onder meer Neisseria gonorrhoeae, Mycoplasma pneumoniae, yersinia en chlamidia.

Bij zo goed als alle ongecompliceerde gevallen van keelontsteking geneest de patiënt spontaan binnen enkele dagen. Pijnstillers, zoals paracetamol of lokale preparaten kunnen de symptomen verlichten. Het wordt aanbevolen om veel te drinken, in ieder geval meer dan normaal. Wanneer de ziekte na een aantal dagen niet verbetert, is een consultatie bij een arts wel aangewezen.

Bij een bewezen bacteriële infectie kunnen antibiotica aangewezen zijn ter verkorting van de ziekteduur (ongeveer met 1 dag) en ter preventie van zowel lokale als reumatische complicaties. Het meest aangewezen geneesmiddel bij een GABHS-faryngitis blijven de orale penicillines. Alternatief kunnen oa amoxicilline en azitromycine voorgeschreven worden.

Complicaties zijn eerder zeldzaam, zeker bij een virale etiologie. De algemene complicaties van een faryngitis zijn onder meer sinusitis, oorontsteking, epiglottitis en longontsteking. 

De groep A-streptokokken kennen als belangrijkste verwekker van een bacteriële keelontsteking een aantal specifieke complicaties.
Enerzijds kunnen de bacteriën zich lokaal verspreiden en zo suppuratieve aandoeningen veroorzaken zoals retrofaryngeaal of peritonsillair abces, lymfadenitis en mastoiditis. Anderzijds kunnen ernstige aandoeningen zoals reumatische koorts, reumatische hartziekte en glomerulonefritis zich ontwikkelen verschillende weken na de oorspronkelijke keelontsteking.


</doc>
<doc id="536530" url="https://nl.wikipedia.org/wiki?curid=536530" title="Pylorushypertrofie">
Pylorushypertrofie

Pylorushypertrofie, ook wel pylorusstenose of hypertrofische pylorusstenose genoemd, is een maagaandoening die baby's treft.

Bij deze aandoening is sprake van een verstoring van het maagledigingsproces door een vernauwing (stenose) van de maaguitgang, namelijk bij de overgang van de maag naar de twaalfvingerige darm. Hier bevindt zich een kringspier, de maagportier ("pylorus"), waar normaal gesproken de voeding en de rest van de maaginhoud passeert. Bij pylorushypertrofie is deze kringspier in dikte toegenomen (hypertrofie), waardoor de voeding niet meer kan passeren. De maagportier gaat niet goed open, of niet op het juiste moment, zodat de druk in de maag oploopt en de maaginhoud via de mond krachtig naar buiten spuit. Soms houdt het kind zo weinig voeding binnen dat de groei achterblijft.

Pylorushypertrofie komt vooral voor bij jongetjes van ongeveer twee tot zes weken oud, hoewel ook meisjes het kunnen krijgen. Het komt bij ongeveer drie op de 1000 baby's voor. Na de vroege zuigelingenperiode komt het eigenlijk niet meer voor.

De oorzaak is onbekend. Als het al in de familie voorkomt, is de kans groter dat de baby het ook zal hebben. Van alle baby’s met deze aandoening, komt het bij zo’n vijftien procent in de familie voor.

De toekomst voor een baby met pylorushypertrofie hangt ervan af wanneer de diagnose wordt gesteld en/of de baby in een goede conditie verkeert. Normaal gesproken zijn de vooruitzichten zeer goed te noemen. Het risico dat een baby aan pylorushypertrofie zal overlijden is minder dan een procent.

Pylorushypertrofie wordt vaak pas waargenomen wanneer de baby zo'n twee of drie weken oud is, doordat de baby na de voeding begint over te geven, aanvankelijk af en toe een klein beetje, maar later na elke voeding en na enige tijd zal het spugen steeds krachtiger worden. Het is ook niet zomaar overgeven, maar het zogenoemde projectielbraken, dat wil zeggen dat de voeding met kracht in een boog uitgespuugd wordt. De melk ligt dan vaak aan het voeteneind van het bedje. Als de slokdarm geïrriteerd raakt kan er ook bloed in het braaksel zitten. Een baby met een vernauwde maaguitgang zal vaak gedurende of meteen na het voeden overgeven, maar er kan ook wel een paar uur tussen zitten.

Door het spugen krijgt de baby nauwelijks voedsel en veel te weinig vocht binnen. Hierdoor zal er niet veel voedsel in het darmkanaal terechtkomen, waardoor de baby snel zal afvallen en uitdrogen. Wanneer een baby uitdroogt, gaat hij nog slechter drinken en wordt hij suf en slapjes. De ogen van de baby gaan dieper in de kassen liggen en de fontanel is verzonken.

Dat er sprake is van pylorusstenose kan vastgesteld worden door een algemeen lichamelijk onderzoek, hier kan men meestal door de buikwand zien dat de maag aan het samenkrampen is. Ook de verdikte kringspier is vaak gedurende het lichamelijk onderzoek door de buikwand te voelen. De kringspier is bij deskundige palpatie van de buik meestal te voelen als een zwelling ter grootte van een olijf. Ook op een echo is dit te zien. Door middel van een echo kan de diagnose met zekerheid vastgesteld worden.

Een behandeling voor de baby met pylorushypertrofie bestaat uit een chirurgische ingreep (pyloromiotomie) en moet zo snel mogelijk uitgevoerd worden. De verdikte spier wordt gekliefd tot op het slijmvlies. De spier ontspant daarna, het voedsel kan weer passeren, en de klachten zijn verdwenen. Tevens wordt de zeer nieuwe behandeling van het verwijden van de maaguitgang door middel van een endoscopische ballonkatheter uitgevoerd.

Hoewel de operatie op zich niet heel moeilijk is, maakt de grootte van het patiëntje het toch tot een precaire zaak.

Nadat de operatie uitgevoerd is krijgt de baby zijn eerste voeding al binnen zes uur; geleidelijk aan wordt de hoeveelheid voeding uitgebreid. In de meeste gevallen mogen kinderen twee dagen nadat de operatie uitgevoerd is weer naar huis toe.

Naast een hypertrofie is het ook mogelijk dat er een complete afsluiting of het niet aanleggen van de pylorus is. Dit wordt een pylorusatresie genoemd, waarbij al in de eerste dagen na de geboorte klachten optreden van spugen en veel maagretentie. Dit beeld is zeer zeldzaam. In sommige gevallen is dit geassocieerd met epidermolysis bullosa. 



</doc>
<doc id="536673" url="https://nl.wikipedia.org/wiki?curid=536673" title="Geslachtskenmerk">
Geslachtskenmerk

Geslachtskenmerken zijn de optische verschillen tussen mannelijke en vrouwelijke dieren. Bij mensen worden twee soorten geslachtskenmerken onderscheiden:


</doc>
<doc id="537056" url="https://nl.wikipedia.org/wiki?curid=537056" title="Frontale kwab">
Frontale kwab

De frontale kwabben of lobi frontales zijn een gebied in de hersenen van gewervelden. Beide frontale kwabben bevinden zich aan de voorkant van de grotehersenhelften. De pariëtale kwabben liggen direct achter de frontale kwabben terwijl de temporale kwabben achter en onder de frontale kwabben liggen (zie afbeelding). De frontale kwab wordt anatomisch en functioneel onderverdeeld in (van achter naar voor): de primaire motorische schors, de premotorische schors en de prefrontale schors. Het frontale blikcentrum voor de aansturing van de oogbewegingen ligt net boven de premotorische schors.
De frontale kwabben spelen een rol bij het aansturen van willekeurige (doelgerichte) bewegingen. Ook zijn ze betrokken bij veel psychische functies, zoals impulsbeheersing, beoordelingsvermogen, probleemoplossing, planning, sociaal gedrag, taal (via het centrum van Broca) en geheugen.

Een beschadiging van de frontale kwab kan leiden tot het zogeheten frontale syndroom.


</doc>
<doc id="537161" url="https://nl.wikipedia.org/wiki?curid=537161" title="Pariëtale kwab">
Pariëtale kwab

De pariëtale kwabben of lobi parietales maken deel uit van het telencephalon (grote hersenen) en bevinden zich boven de occipitale kwabben en de temporale kwabben en achter de frontale kwabben (zie figuur).

De pariëtale kwabben spelen een rol bij het integreren van de zintuiglijke informatie en bij het ruimtelijk denken. Zij bestaan uit (van voor naar achter) de primaire en secundaire somatosensibele schors, de cortex parietalis posterior en de secundaire visuele schors. 


</doc>
<doc id="537177" url="https://nl.wikipedia.org/wiki?curid=537177" title="Occipitale kwab">
Occipitale kwab

De occipitale kwabben, achterhoofdskwabben, achterhoofdslobben of lobi occipitales zijn de delen van de hersenen die verantwoordelijk zijn voor het verwerken van visuele informatie bij zoogdieren. Ze zijn van alle hersenkwabben het kleinst en liggen het verst naar achteren in de hersenen. De occipitale kwab bevat de primaire en secundaire visuele schors.

Als de zintuigelijke informatie volledig is verwerkt voor de hersenen, dan is er ook betekenis aan deze informatie gegeven. Deze betekenisgeving is een interpretatie van de buitenwereld in plaats van een regelrechte kopie. Zo wordt een perceptuele beoordeling van bijvoorbeeld een visuele prikkel uitgevoerd door gespecialiseerde cellen in de occipitale kwabben in de hersenen, die de kenmerken van een dergelijke visuele prikkel detecteren op zaken als lengte, lichtval, kleur en contouren.


</doc>
<doc id="537660" url="https://nl.wikipedia.org/wiki?curid=537660" title="Onvruchtbaarheid">
Onvruchtbaarheid

Onvruchtbaarheid is de naam van het verschijnsel waardoor een mens, dier of plant zich niet voort kan planten. Meestal ontstaat onvruchtbaarheid tijdens het leven, maar onvruchtbaarheid kan ook optreden voor of bij de geboorte. Bij planten spreekt men van "steriele" of "onvruchtbare" organen als normaal bij de voortplanting een functie hebbende organen deze functie in de loop van de evolutie verloren hebben. Zo zijn staminodia steriele meeldraden en hebben vaak een andere functie gekregen.

Onvruchtbaarheid houdt in dat een organisme zich niet op een natuurlijke manier kan reproduceren. Met vruchtbaarheidsbehandelingen kan men proberen onvruchtbaarheid te bestrijden.

De wetenschappelijke term voor 'onvruchtbaarheid' is infertiliteit.

In de landbouw wordt het begrip onvruchtbaarheid gebruikt voor grond die niet of nauwelijks geschikt is voor beplanting.

Hoewel de definitie van onvruchtbaarheid dus heel ruim ligt, gaat de rest van dit artikel in op onvruchtbaarheid bij de mens.

De definitie van onvruchtbaarheid of infertiliteit wijst op het onvermogen tot voortplanting. In dit artikel is deze definitie enkel van toepassing op mensen en dieren.

Er is sprake van infertiliteit als onomstotelijk is vastgesteld dat bij een (echt)paar één of beide partners niet in staat is om nakomelingen te krijgen. Zolang dat niet is vastgesteld wordt gesproken van subfertiliteit (verminderde vruchtbaarheid).

In Nederland wordt de diagnose 'subfertiliteit' vastgesteld als bij een (echt)paar:

Van 'primaire subfertiliteit' spreekt men als iemand verminderd vruchtbaar is en nog geen kind heeft mogen krijgen. 'Secundaire subfertiliteit' is verminderde vruchtbaarheid waarbij iemand al wel eerder één of meer kinderen heeft gekregen, of al eerder bewezen zwanger is geweest. Er is pas sprake van infertiliteit op het moment dat onomstotelijk vast staat dat één van de leden van een (subfertiel) paar niet in staat is om kinderen te krijgen.

Een mens kan onvruchtbaar zijn door verschillende redenen. In naar schatting 30 procent van de gevallen ligt de oorzaak van vruchtbaarheidsproblemen bij de man ('andrologische factor'), in 30 procent van de gevallen bij de vrouw, en in 30 procent van de gevallen bij beiden. In 10 procent van de gevallen wordt de oorzaak nooit duidelijk. In het laatste geval spreken de medici van 'idiopathische subfertiliteit', ofwel onbegrepen onvruchtbaarheid.



Bij de man wordt onvruchtbaarheid veroorzaakt door een tekort zijn aan goed gevormde zaadcellen in het sperma. Mogelijk zijn er te weinig zaadcellen (oligozoöspermie) of het sperma bevat helemaal geen zaadcellen (azoöspermie). Ook als er wel voldoende zaadcellen zijn, kan het zijn dat de kwaliteit van de zaadcellen te laag is. Een te lage kwaliteit kan liggen aan een verminderde beweeglijkheid van de zaadcellen (asthenozoöspermie), maar het kan ook zijn dat er te veel zaadcellen zijn met abnormale vorm (teratozoöspermie).

Onderliggende oorzaken van mannelijke onvruchtbaarheid kunnen zijn:

Om vast te stellen of een man verminderd vruchtbaar is wordt meestal een semenanalyse gedaan. De semenanalyse is echter een van de slechtst gevalideerde testen in de gehele geneeskunde. Als men hetzelfde monster in verschillende laboratoria laat onderzoeken kan men geheel verschillende uitslagen krijgen. Bovendien is de relatie tussen vruchtbaarheid en de uitkomst van de analyse vaak moeilijk te leggen.

Een vrouw kan onvruchtbaar zijn door een impermeabel celmembraan bij de eicel of omdat er helemaal geen eicellen geproduceerd worden. De eierstokken kunnen ook helemaal ontbreken.

Bij een fertiliteitsprobleem kunnen de volgende vrouwelijke factoren een rol spelen:


Een (echt)paar dat te maken heeft met uitblijvende zwangerschap zal zich eerst moeten wenden tot de huisarts. Deze voert een basaal vruchtbaarheidsonderzoek uit. Hierbij wordt gecontroleerd of er geen sprake is van een seksueel overdraagbare aandoening (SOA). Ook worden een aantal vragen gesteld waaruit moet blijken of er vroeger misschien infecties of ongelukken zijn gebeurd, of dat er vruchtbaarheidsproblemen in de familie voorkomen. Bij de man wordt vaak een semenanalyse gedaan.

Na het bezoek aan de huisarts volgt vaak een doorverwijzing naar een specialist, dit is meestal een gynaecoloog die al dan niet gespecialiseerd is in fertiliteit: een "fertiliteitsarts". Deze voert een oriënterend fertiliteitsonderzoek (afgekort: OFO) uit.



Als er bij de diagnose een duidelijke oorzaak wordt gevonden, wordt eerst geprobeerd deze oorzaak weg te nemen.

Daarnaast zijn de volgende behandelingen gebruikelijk:


Ongeveer 20% van de Nederlandse paren bezoekt op enig moment in hun leven een huisarts met de klacht geen kinderen (meer) te kunnen krijgen. Circa 15% wordt doorverwezen naar een specialist. Van degenen die een specialist bezoeken blijkt twee derde (dat wil zeggen 10% van het totaal) te voldoen aan de bovenstaande definitie voor subfertiliteit.




</doc>
<doc id="537791" url="https://nl.wikipedia.org/wiki?curid=537791" title="Supinatie">
Supinatie

De term supinatie is één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde "descriptieve termen", onderdeel van de internationaal aanvaarde "nomenclatuur" van de anatomie.

Supinatie wordt gebruikt om bewegingen in de onderarm en het enkelgewricht te beschrijven. In de onderarm spreekt men van supinatie wanneer vanuit een geproneerde houding (dat is als met de armen langs het lichaam de handpalm naar achter is gedraaid) de handpalm naar voren wordt gedraaid. Tijdens deze beweging draait de radius en komt daarbij langs de ulna te liggen. In het enkelgewricht (meer specifiek in het onderste spronggewricht) spreekt men van supinatie als de binnenrand van de voet wordt opgetrokken.

In beide gevallen is pronatie het tegenovergestelde van supinatie.


</doc>
<doc id="537819" url="https://nl.wikipedia.org/wiki?curid=537819" title="Onderarm">
Onderarm

De onderarm, voorarm of antebracchium is een onderdeel van het menselijk lichaam, namelijk het deel van de arm dat zich tussen de elleboog en de pols bevindt. De bewegingen die de onderarm kan maken zijn het gevolg van de bewegingsmogelijkheden die het ellebooggewricht en het polsgewricht geven. Zo kunnen de twee onderarmbeenderen radius en ulna over elkaar heen bewegen bij pronatie en supinatie. Daarnaast zijn ze over de gehele lengte door een bindweefselvlies ("membrana interossea") verbonden.

In de onderarm bevinden zich de volgende anatomische structuren:




</doc>
<doc id="537945" url="https://nl.wikipedia.org/wiki?curid=537945" title="Compos mentis">
Compos mentis

Compos mentis (uit het Latijn) betekent "bij zijn verstand" of "bij volle bewustzijn". Het begrip wordt gebruikt door medici bij het beoordelen van het bewustzijn van een patiënt en door juristen bij het beoordelen van de toerekeningsvatbaarheid van een verdachte.


</doc>
<doc id="538271" url="https://nl.wikipedia.org/wiki?curid=538271" title="Tropische spruw">
Tropische spruw

Tropische spruw (of Indische spruw, aphthae tropicae, psilosis) is een aandoening van de dunne darm waarbij chronische diarree en malabsorptie van voedingsstoffen op de voorgrond staan. Vooral de opname van foliumzuur en vitamine B12 is verminderd.

Verschijnselen zijn gewichtsverlies, dunne ontlasting, bloedarmoede en ontstekingen van het mondslijmvlies. De diagnose kan gesteld worden bij patiënten met buikklachten en malabsorptie die wonen in, of op vakantie zijn geweest in de tropen. Bovendien moet er afwijkingen aan het dunnedarmslijmvlies worden gevonden, die niet kunnen verklaard op basis van een andere aandoening. Hiervoor dienen dus andere oorzaken te worden uitgesloten.

De oorzaak van tropische spruw is niet geheel duidelijk. Mogelijk wordt het veroorzaakt door een darminfectie met coliforme bacteriën. Het gegeven dat tropische spruw te behandelen is met breedspectrumantibiotica ondersteunt deze theorie.


</doc>
<doc id="538583" url="https://nl.wikipedia.org/wiki?curid=538583" title="Ringvaccinatie">
Ringvaccinatie

Ringvaccinatie is het in reactie op een uitbraak van een besmettelijk virus vaccineren van individuen of dieren die zich in een zekere straal om de uitbraak heen bevinden. 

Afhankelijk van de verspreidingswijze van het virus en de besmettelijkheid, wordt de grootte van de straal waarbinnen gevaccineerd wordt bepaald.

De methode vereist een snelle reactie omdat het noodzakelijk is dat het virus zich nog in een beperkt aantal locaties heeft gemanifesteerd. Het is door de beperkte tijd die bij de meeste virussen beschikbaar is voordat verdere verspreiding zich voordoet, een zeer riskante manier van het beschermen van de totale populatie.

Toch wordt in sommige gevallen voor deze vorm van bescherming gekozen, vooral als het om economische redenen niet wenselijk is om de hele populatie vooraf te vaccineren. Voorbeelden hiervan zijn de varkenspest en vogelpest, waarbij gevaccineerde dieren ongeschikt zijn voor de export. 


</doc>
<doc id="538964" url="https://nl.wikipedia.org/wiki?curid=538964" title="Prefrontale cortex">
Prefrontale cortex

De prefrontale cortex of cortex praefrontalis is een gebied in de hersenen, gelegen in het voorste gedeelte van de frontale kwabben vóór de motorische schors.

Doorgaans verdeelt men de prefrontale cortex in een dorsaal deel (bovenaan gelegen), een ventraal deel (onderaan gelegen) en de cortex orbitofrontalis. Deze laatste is het deel vlak boven de ogen. Binnen deze drie gebieden kan men nog een tweede indeling maken in een "lateraal" (opzij gelegen) deel en een "mediaal" (middenin gelegen) deel. Zo komt men tot een totaal van zes gebieden. Dit zijn achtereenvolgens de cortex orbitofrontalis lateralis en cortex orbitofrontalis medialis, (tabel, links), de ventrolaterale prefrontale cortex en ventromediale prefrontale cortex (tabel, midden: aangeduid als VLPFC en VMPFC) en de dorsolaterale prefrontale cortex en dorsomediale prefrontale cortex (tabel, rechts: aangeduid als DLPFC en DMPFC). Soms beschouwt men de laterale en mediale delen van de cortex orbitofrontalis (tabel, links) als onderdelen van de ventrolaterale en ventromediale prefrontale cortex.

Er bestaan diverse verbindingen tussen lagere delen van de hersenen en de prefrontale cortex. Zo projecteren delen van de nuclei dorsomediales van de thalamus naar verschillende gebieden in de prefrontale cortex. Ook lopen er zenuwbanen vanuit de basale kernen (o.a. het putamen) via de thalamus naar de prefrontale cortex. Ten slotte bestaan er vele reciproque verbindingen tussen de ventraal mediale delen van de prefrontale cortex en structuren in het limbische systeem zoals de amygdala. Er bestaan eveneens vele verbindingen tussen de prefrontale cortex en andere gebieden in de cortex cerebri. Zo bestaan er vele inputverbindingen tussen het dorsaal laterale deel en de cortex parietalis posterior, en tussen het ventraal laterale deel en de temporale schors.

De prefrontale cortex is betrokken bij cognitieve en emotionele functies als beslissingen nemen, plannen, sociaal gedrag en impulsbeheersing. Het dorsolaterale deel (in tabel: DLPFC) is veel in verband gebracht met het werkgeheugen. Men spreekt in dit verband ook wel van executieve functies. Vanwege de connectie met emoties, wordt de prefrontale cortex (met name de cortex orbitofrontalis) tot het limbische systeem gerekend. Ook functies van de ventromediale prefrontale cortex (VMPFC) worden vaak geassocieerd met emotieregulatie. Verschillende circuits die belangrijk zijn voor het transport van de neurotransmitter dopamine hebben uitlopers naar de prefrontale cortex. Over de specifieke functies van de prefrontale cortex wordt nog een uitvoerige discussie gevoerd

Net als bij sommige andere delen van de hersenen, vindt er gedurende de hele kindertijd ontwikkeling van de prefrontale cortex plaats. Dit is met name het geval in de puberteit, hetgeen een verklaring kan zijn voor zogenaamd "pubergedrag". De prefrontale schors is niet alleen het laatst 'voltooid' in de ontwikkeling, maar vermoedelijk ook het deel van de hersenen dat het meest kwetsbaar is voor veroudering. Dit verschijnsel noemt men ook wel 'last in first out'. De prefrontale cortex is zeker tot en met het 20e tot 25e levensjaar in ontwikkeling. Vanwege deze ontwikkeling, wordt de leeftijdsgrens voor alcohol van 16 naar 18 verhoogd, omdat alcohol de ontwikkeling van dit hersendeel kan remmen.

Bij mensen wier prefrontale cortex beschadigd of niet voldoende ontwikkeld is, ziet men problemen zoals niet kunnen plannen, impulsief beslissingen nemen of juist geen beslissingen kunnen nemen, zich in gezelschap onbehoorlijk of onhandig gedragen en onbeheerst gedrag, zoals drugs- en alcoholmisbruik, seksuele promiscuïteit, met geld smijten en dergelijke. Emotionele ontremming treedt vooral op bij beschadigingen in het orbitofrontale deel (zie ook ventromediale prefrontale cortex). Ook kunnen er problemen zijn met het geheugen, in de vorm van bronamnesie (moeite met het onthouden van de context van informatie) en verstoring van het temporele geheugen (moeite met het onthouden van de volgorde in de tijd van gebeurtenissen of handelingen).




</doc>
<doc id="539179" url="https://nl.wikipedia.org/wiki?curid=539179" title="Zomeralsem">
Zomeralsem

Zomeralsem ("Artemisia annua"), zoete alsem of qing hao is een plant die wereldwijd voorkomt. Ze heeft varenachtige bladeren en felgele bloemen met een kamferachtige geur. In China wordt de plant al heel lang gebruikt, maar sinds kort wordt ze ook in de moderne geneeskunde gebruikt als bron van Artemisinine, een anti-malariamiddel. Zomeralsem komt in het wild niet in Nederland voor.

De Wageningen Universiteit is bezig om het Artemisinine-gen uit "Artemisia annua" te isoleren en in te planten in Cichorei. Hierdoor verachtvoudigt de productie van Artemisinine van 7 naar 56 kg/ha. De prijs zal zakken van 4-10 dollar per medicatie naar 50 dollarcent.

De hoogte van de plant is gemiddeld 2 meter en de plant heeft een steel en elkaar afwisselende takken en bladeren die in lengte kunnen variëren van 2,5 tot 5 cm. De kruisbestuiving vindt plaats door wind of insecten. Het is een diploïde plant met chromosomennummer 2n=18..

Zomeralsem werd door Chinese kruidenartsen vroeger gebruikt om koorts te behandelen, maar was in onbruik geraakt om in de 70'er jaren van de vorige eeuw herontdekt te worden toen “het Chinese handboek van recepten voor behandelingen van spoed eisende situaties ”(340 AD) werd gevonden. Deze pharmacopeia bevatte recepten voor een thee van gedroogde bladeren die voorgeschreven werden bij koorts (niet specifiek malaria).

In 1971 toonden wetenschappers aan dat de extracten van de plant anti-malaria eigenschappen bij primaten had en in 1972 werd de actieve ingrediënt artemisinine geïsoleerd en zijn chemische structuur beschreven. Artemisinine kan geëxtraheerd worden door gebruik te maken van een vloeistof met een laag kookpunt, zoals di-ethylether en wordt gevonden in de klierachtige trichomen van de bladeren, stengels en bloemgroep, en is geconcentreerd in de bovenste delen van de plant.

Gewoonlijk wordt zomeralsem ter behandeling van parasieten gebruikt in tropische landen die het zich kunnen veroorloven, bij voorkeur als onderdeel van een combinatie-cocktail met andere anti-malaria middelen met als doel de ontwikkeling van parasitaire resistentie te voorkomen.

Zomeralsem is lang gebruikt als anti-malaria kruid in China. Artemisinine zelf is een sesquiterpeenlacton met een endoperoxide verbinding en wordt semi-synthetisch vervaardigd als een anti-malaria medicijn. De werkzaamheid van thee gemaakt van zomeralsem bij de behandeling van malaria wordt betwist. Volgens sommige auteurs is Artemisia annua niet oplosbaar in water en de concentraties in deze vloeistoffen worden onvoldoende geacht om malaria te behandelen. Andere wetenschappers hebben beweerd dat zomeralsem een cocktail van anti-malaria substanties bevat en beweren dat klinische testen zijn uitgevoerd die wetenschappelijk aantonen dat zomeralsem thee effectief is bij de behandeling van malaria.. Deze voordelige oplossing zou veel kunnen betekenen voor de zelf redzaamheid van armere landen . In 2004 veranderde het Ministerie van Volksgezondheid in Ethiopië de eerstelijns medicatie bij malaria van Fansidar, een Sulfadoxine middel met een gemiddelde mislukkingskans van 36%, ondanks een wereldwijd tekort van hiervan, naar Coartem (van Novartis) een medicijn gebaseerd op zomeralsem met een 100% werking wanneer het correct wordt gebruikt.

De plant heeft ook anti-kanker eigenschappen laten zien, Uit onderzoek bij o.a. ratten blijkt dat het selectief giftig is voor sommige borstkankercellen en bepaalde vormen van prostaatkanker; er zijn veelbelovende preklinische resultaten gevonden bij leukemie, en andere kankercellen.

Zomeralsem heeft kalmerende effecten bij muizen. Waarschijnlijk door de invloed op de benzodiazepine receptoren.
Zomeralsem verhoogt in het algemeen de weerstand tegen bacteriën, schimmels en parasieten in de darmen, en kan dankzij deze eigenschap een belangrijke bijdrage leveren aan het versterken van de darmflora en het behoud van een goede conditie van het maag-darmkanaal.

Het veronderstelde werkingsmechanisme van artemisinine houdt een splitsing in van de endoperoxide verbindingen door ijzer die vrije radicalen voortbrengen , die de macromoleculen beschadigen door oxidatieve stress te veroorzaken in de cellen van de parasiet. Malaria wordt veroorzaakt door Apicomplexa, voornamelijk Plasmodium falciparum die zich vooral ophoudt in de rode bloedcellen en zelf ijzerrijke heemgroepen bevat.

In het hedendaagse China, vooral de provincie Hubei, worden de stelen van deze alsem gebruikt als voedsel in de vorm van een salade. Het eindproduct, letterlijk genoemd ”koud gemixte alsem” is licht bitter van smaak met sterk zure tonen van de kruidige rijst azijn die gebruikt wordt als marinade. Het wordt als een ware delicatesse beschouwd en is dan ook duurder dan vlees.



</doc>
<doc id="539382" url="https://nl.wikipedia.org/wiki?curid=539382" title="Regionale Instelling voor Beschermd Wonen">
Regionale Instelling voor Beschermd Wonen

De Regionale Instelling voor Beschermd Wonen (RIBW) is een Nederlandse regionale instelling, die mensen met een bepaalde problematiek een mogelijkheid biedt om beschermd te kunnen wonen. 

RIBW bestaat uit een aantal verschillende woonvoorzieningen. Elke woonvorm is voorzien van groepsbegeleiders die de bewoners op de nodige manier bijstaan. In elke woonvorm wonen mensen met verschillende hulpvragen.

Bij de RIBW komt een wekelijks terugkerend huiskameroverleg van pas (ook wel 'huisraad' benoemd), waarin de optredende gebeurtenissen, gevolgen van deze gebeurtenissen en de eventueel daaruit ontstane problemen besproken worden door de begeleiders en bewoners. In dit huiskameroverleg worden vaak ook de huishoudelijke taken afgesproken, zodat iedereen volgens afspraak corveediensten in de woonvorm verricht.

Binnen de RIBW wordt er vaak van bewoners verwacht dat zij een dagbesteding hebben. Dit kan o.a. zijn: een activiteit, (vrijwilligers)werk of scholing. De woonvormbegeleiding kan helpen met het zoeken naar een geschikte dagbesteding voor een bewoner. RIBW doet niet aan behandelingen, al proberen zij wel nauw samen te werken met behandelende instanties. RIBW is gericht op het voorzien van woonruimte (al dan niet in groepsverband).

Beschermd wonen is vooral gericht op herstel en niet op behandeling: de bewoners worden dan ook geen patiënten genoemd maar cliënten.

De woonvormen van de RIBW zijn opgesplitst aan de hand van het soort problematiek die de bewoners hebben. Er zijn dan ook wachtlijsten van mensen die zijn ingeschreven om in een van de van toepassing zijnde woonvormen te gaan wonen. Soms is er een verkorte wachttijd, bv. als er onverwachts een woonplek vrijkomt.

Naast de wachtlijst wordt er ook een selectieprocedure uitgevoerd. Hierbij wordt gekeken of de persoon in kwestie daadwerkelijk in aanmerking komt voor de woonplek in de van toepassing zijnde woonvorm.

De RIBW kent twee woonvormen:


De RIBW geeft (woon)ondersteuning aan cliënten bij het begeleid en beschermd wonen. Dit is begeleiding binnen een woonvorm of een stichting. Hierbij wordt de kamer of appartement betaald vanuit de AWBZ. De diensten zijn hoofdzakelijk gekoppeld aan het wonen in een woonvorm.

Er is ook begeleiding bij het zelfstandig wonen. Dit heet BZW of ambulante begeleiding. Hierbij worden de woonlasten direct betaald door de klant. Het enige dat de RIBW dan levert is begeleiding in het wonen. 

Er zijn enkele RIBW-vestigingen die daarnaast ook dagbesteding aanbieden, dit omdat het een kleine stap is om dit aan de bewoners van de woonvorm aan te bieden. Men kent de bewoners (met hun behoefte aan vertrouwde gezichten), waaraan die dagbesteding dan wordt aangeboden, goed. 

De meeste begeleiding is gekoppeld aan ondersteuning in: persoonlijke verzorging, dagbesteding, huishoudelijke verzorging, geestelijke en lichamelijke gezondheid. 

Vanuit de hulpverlening worden er ook wel diensten geleverd in het kader van maatschappelijke opvang.

Een indicatie wordt afgegeven door de centrumgemeente. Er zijn verschillende mogelijke indicaties welke aangeven waar recht op is.



</doc>
<doc id="539403" url="https://nl.wikipedia.org/wiki?curid=539403" title="Cerebrale hemisfeer">
Cerebrale hemisfeer

Een cerebrale hemisfeer of hemispherium cerebri is een van beide delen van de grote hersenen, die verticaal in het midden gescheiden zijn. De grotehersenhelft wordt kortweg ook "hersenhelft" genoemd.

Strikt genomen zijn er geen twee maar vier hersenhelften, omdat de gehele hersenen bestaan uit de grote hersenen (cerebrum) onder te verdelen in de twee eerder genoemde helften en de kleine hersenen (cerebellum) met ook twee helften. In het laatste geval spreek men van de kleinehersenhelften of hemispheria cerebelli.

De beide grotehersenhelften worden door het corpus callosum en nog enkele andere structuren met elkaar verbonden. Door deze verbindingen vindt er wederzijds informatieoverdracht tussen de grotehersenhelften plaats. De buitenste laag van beide grotehersenhelften bestaat uit grijze stof. Deze laag noemt men de cortex cerebri of grotehersenschors. Onder de buitenste laag bevindt zich een laag witte stof.

De linker en rechter grotehersenhelften zijn in veel opzichten asymmetrisch. De verhouding in hoeveelheid van verschillende celtypen varieert en ook de aanwezigheid van verschillende hormonen en neurotransmitters. De hersengebieden voor spraak, het centrum van Broca en het centrum van Wernicke, bevinden zich in de "taaldominante hemisfeer"; bij ongeveer 95% van de bevolking is dit de linkerhemisfeer.

Door kruising van de zenuwbanen in de medulla oblongata stuurt de linkerhersenhelft de rechterkant van het lichaam aan en omgekeerd. Ook de zintuigelijke informatie van ogen en oren gaat naar de tegengestelde hemisfeer.

Er wordt wel gezegd dat de taaldominante hemisfeer verantwoordelijk is voor logisch en ruimtelijk denken, en de niet-taaldominante voor intuïtie en creativiteit. Hierover is de wetenschap het echter nog niet eens (zie verder lateraliteit).


</doc>
<doc id="539571" url="https://nl.wikipedia.org/wiki?curid=539571" title="Witte stof">
Witte stof

De witte stof (Latijn: "substantia alba") is het deel van het centraal zenuwstelsel dat de axonen, de gemyeliniseerde uitlopers (neurieten) van zenuwcellen bevat. Deze axonen verbinden de verschillende hersengebieden met grijze stof met elkaar en geleiden de zenuwimpulsen tussen neuronen. De witte stof in de hersenen en in het ruggenmerg bevat geen dendrieten. Deze zijn alleen in grijze stof aanwezig, samen met zenuwcellichamen en kortere axonen. De witte kleur is het gevolg van de myelinescheden van de zenuwvezels.

In het ruggenmerg ligt de witte stof aan de buitenkant van de grijze stof. Hier wordt zij onderverdeeld in een voorstreng, de funiculus ventralis of anterior, een zijstreng, de funiculus lateralis, en een achterstreng, de funiculus dorsalis of posterior.

In de hersenen wordt de witte stof door grijze stof omgeven. Hier bevinden zich twee soorten witte stof. De eerste soort witte stof zijn de verbindingen tussen hersenschorsgebieden die naast elkaar liggen en wordt subcorticale witte stof genoemd. De andere soort witte stof in de hersenen verbindt delen van de hersenen die verder van elkaar liggen en heet periventriculaire witte stof. Dit komt doordat deze banen onder andere rondom de hersenventrikels liggen. Wel bevinden zich binnen de witte stof kleine gebieden met grijze stof, de nuclei.

De witte stof kan gezien worden als de delen van het zenuwstelsel die verantwoordelijk zijn voor informatieoverdracht, terwijl de grijze stof met name te maken heeft met informatieverwerking. Veranderingen in witte stof worden in verband gebracht met de ziekte van Alzheimer en andere neuro-degeneratieve aandoeningen. Ook als gevolg van ouderdom treden veranderingen in de witte stof op.



</doc>
<doc id="539599" url="https://nl.wikipedia.org/wiki?curid=539599" title="Vereniging Spierziekten Nederland">
Vereniging Spierziekten Nederland

Spierziekten Nederland is een belangenvereniging die zich sinds 1967 inzet voor mensen met een spierziekte en hun naaste familieleden. Spierziekten Nederland heeft ongeveer 9000 leden verdeeld over circa 120 verschillende diagnoses. Het hoofdkantoor is gevestigd in Baarn. Er wordt nauw samengewerkt met onder meer neurologen, kinderartsen en revalidatieartsen uit de grote- en academische ziekenhuizen.

Spierziekten Nederland heeft een aantal aparte diagnosegroepen gevormd, om mensen met eenzelfde spierziekte, indien mogelijk, met elkaar in contact te brengen en hun gericht te kunnen helpen en adviseren. Daarbij stimuleert Spierziekten Nederland instanties tot het doen van onderzoek naar oorzaken en vinden van mogelijke geneesmiddelen om (progressieve) spierziekten te kunnen genezen of tot stand te brengen.

Voor leden van Spierziekten Nederland is er viermaal per jaar het blad ""Contact"". Daarnaast worden er voor de verschillende diagnosegroepen regelmatig nieuwsbrieven en brochures gedrukt, waarin de laatste ontwikkelingen op het gebied van onderzoek en eventuele nieuwe ontdekkingen ten gunste van die specifieke groep wordt gemeld. Ook worden vanuit Spieracademie bijeenkomsten georganiseerd, zodat men ook met mensen uit andere diagnosegroepen kennis kan maken, zonder over al te grote afstanden te moeten reizen.

Spierziekten Nederland is hierbij afhankelijk van vele financiers en sponsors zoals het Prinses Beatrix Spierfonds, Spieren voor Spieren, de jaarlijkse actie van sporters, het Johanna Kinderfonds, het VSB-fonds, Fonds PGO, College van Zorgverzekeringen, Nederlandse Stichting voor het Gehandicapte Kind, Stichting Vrienden van de VSN en een subsidie van het Ministerie van Volksgezondheid, Welzijn en Sport.

Spierziekten Nederland is lid van de Ieder(in).




</doc>
<doc id="539721" url="https://nl.wikipedia.org/wiki?curid=539721" title="Porfyrie">
Porfyrie

Porfyrie is in de geneeskunde de naam voor een aantal erfelijke aandoeningen waarbij de enzymen die betrokken zijn bij de synthese van het heemmolecuul niet goed werken of afwezig zijn.

Het bekendste eiwit dat een dergelijk heemmolecuul bevat is het eiwit hemoglobine, dat bloed zijn rode kleur geeft. Door verminderde activiteit van de enzymen hopen specifieke tussenproducten van het syntheseproces op die aanleiding kunnen geven tot verschillende klachten. Een aantal producten is in water oplosbaar en geven dan klachten die lijken op een blindedarmontsteking, gecombineerd met neurologische aandoeningen zoals men ziet bij "porphyria acuta intermittens".

Andere producten zijn vetoplosbaar en stapelen zich zo in de huid waardoor deze aandoeningen gekenmerkt worden door huidklachten zoals bij "porphyria cutanea tarda". Een derde groep van aandoeningen kan een combinatie geven van huid- en buikklachten zoals bij "porphyria variegata".

Een acute porfyrieaanval is een potentieel levensbedreigende en uitputtende conditie die een risico inhoudt op ademhalingsstilstand en neuropsychiatrische stoornissen.

Acute porfyrieaanvallen zijn betrekkelijk zeldzaam: 1-2 per 100.000 inwoners.

De gemiddelde periode tussen de eerste aanval en de diagnose 'acute porfyrie' bedraagt zes jaar.

Acute buikpijn is het belangrijkste symptoom bij een acute porfyrie-aanval. Sommige andere symptomen en condities kunnen doen denken aan porfyrie zoals: constipatie, misselijkheid, hyponatriëmie, tachycardie, proximale spierzwakte, stemmingsstoornissen, neurologische stoornissen, donkere of roodkleurige urine (na UV-lichtblootstelling gedurende 30 minuten), nieuwe hypertensie, pijn geassocieerd met de luteale fase van de menstruatiecyclus, recent geneesmiddelengebruik dewelke porfyrie verergert, recent calorie-koolhydraat arm dieet, drugsmisbruik. 

De diagnose van acute porfyrie-aanvallen wordt bevestigd door de snelle dosering van bepaalde hemine-voorlopers. Delta-aminolevulinic zuur (δALA) en porphobilonogeen (PBG) in de urine zijn verhoogd tijdens de aanval.

Uitlokkende factoren dienen vermeden te worden. Zorg voor een goede opname van koolhydraten en verleen voedingsondersteuning. Opgelet met grote volumes van 10% glucose-oplossing die hyponatriëmie kunnen veroorzaken. Het is noodzakelijk bepaalde medicatie te vermijden: talrijke geneesmiddelen induceren een aanval doordat de vraag naar hemine stijgt alsook de ALA synthase geactiveerd wordt. 

Er bestaan specifieke behandelingen om de heem-synthese af te remmen en het evenwicht te herstellen tijdens de aanval. 

De behandeling moet zo snel mogelijk opgestart worden om het ziekteproces om te keren en de symptomen en de risico's op verwikkelingen te verkleinen.


</doc>
<doc id="539774" url="https://nl.wikipedia.org/wiki?curid=539774" title="Wortelkanaal">
Wortelkanaal

De tanden bestaan uit een kroon en één of meer wortels. De kroon is het gedeelte dat boven het tandvlees zichtbaar is; de wortels zitten onder het tandvlees in de kaak verankerd. In iedere wortel loopt een kanaal, het wortelkanaal.

Dit kanaal is gevuld met zenuwvezels en kleine bloedvaten, ook wel pulpa genoemd. Het wortelkanaal is meestal een dun ovaalvormige tunnel centraal in de wortel gelegen (indien het kanaal niet centraal ligt, mag men twee kanalen verwachten).

Het wortelkanaal is zeer grillig van vorm. Helemaal aan de punt van de wortel vormt zich een vernauwing (apicale constrictie) en bovenaan komen alle kanalen samen (indien er meer dan een is) in een pulpakamer. Elk kanaal heeft heel fijne zijkanaaltjes. Aan de apex zijn er meestal zeer vele, zeer fijne vertakkingen zoals bij een delta van de rivier. Indien er twee kanalen aanwezig zijn is er meestal een splitsing dicht bij de pulpakamer, dicht bij de kroon, maar dit kan ook dicht bij de apex zijn.

Bij een wortelkanaalbehandeling tracht men het hele kanalensysteem te verbreden, te desinfecteren en te vullen.

Aantal wortelkanalen bij het menselijk gebit:
In de beschermde omgeving van het wortelkanaal blijft DNA goed bewaard. Dat maakt het wortelkanaal bij mens en dier een goede bron van erfelijk meteriaal voor de Archeogenetica.


</doc>
<doc id="540171" url="https://nl.wikipedia.org/wiki?curid=540171" title="Ascites (vleeskuiken)">
Ascites (vleeskuiken)

Ascites, (Engels: broiler ascites syndrome, BAS) is een aandoening bij vleeskuikens die vernoemd is naar een symptoom van de ziekte, namelijk buikvocht. De aandoening wordt veroorzaakt door een tekort aan O. Daarom komt ascites het meest voor bij vleeskuikens die op hoogte worden gehouden. Maar ook slecht geventileerde stallen kunnen een oorzaak zijn van een zuurstofgebrek met als gevolg ascites. 

Acites wordt ook wel eens aangeduid met "pulmonair hypertensiesyndroom". Pulmonair betekent 'van de longen' en hypertensie betekent 'hoge bloeddruk'.

Als een vleeskuiken te weinig zuurstof krijgt, reageert het lichaam door het hart harder te laten kloppen en door rode bloedcellen aan te maken. Door het hart sneller te laten kloppen wordt er meer bloed door de longen gepompt. De aanmaak van extra rode bloedcellen zorgt ervoor dat het bloed meer zuurstof kan opnemen per volume-eenheid. Beide reacties zorgen dus voor een verhoogde maximale zuurstofopname. Door de aanmaak van extra rode bloedcellen wordt het bloed dikker en moet het hart op zijn beurt weer harder gaan werken om het bloed rond te pompen. 

Door de longen kan maar een beperkte hoeveelheid bloed per tijdseenheid stromen. De hoeveelheid bloed die door de longen kan stromen is onder andere afhankelijk van de dikte van het bloed, een stroperige substantie stroomt langzamer door een buis dan een meer vloeibare substantie. Ascites ontstaat wanneer er geen extra bloed door de longen meer kan stromen en het vleeskuiken nog steeds een zuurstoftekort heeft. Als dit het geval is, ontstaat er, doordat het hart alsmaar harder gaat pompen, een hoge bloeddruk in het hart, de longslagader en de longen met als gevolg dat vaak de rechterhartkamer of de longslagader het begeeft.

De mortaliteit als gevolg van ascites ligt meestal tussen de 1 – 2% maar kan ook oplopen tot 30%. Zo'n hoge mortaliteit kom vrijwel alleen voor bij koppels gehouden op hoogte. Het aantal dieren van een koppel dat ziekteverschijnselen vertoont, kan variëren van 1 – 5%.
Symptomen:

Het voorkomen van ascites begint al bij de fokkerij door vleeskuikens te fokken die aanleg hebben voor een goede zuurstofopname. Maar de belangrijkste maatregelen bij het voorkomen van ascites vinden plaats in de stal, namelijk:


</doc>
<doc id="540193" url="https://nl.wikipedia.org/wiki?curid=540193" title="Designerdrug">
Designerdrug

Designerdrugs of research chemicals is een verzamelnaam voor een groep drugs.

Designerdrugs zijn verbindingen waarbij men telkens opnieuw poogt nieuwe moleculen met een lichte structurele variantie op de markt te brengen. Drie belangrijke groepen binnen de designerdrugs zijn gesubsitueerde fenylethylamines en tryptamines en cannabinoïden. De redenen voor de synthese van deze drugs zijn tweevoudig: men zoekt naar een nieuwe structurele variantie, en men poogt continu de wetgever voor te zijn en de wet te ontduiken.

Omdat er relatief weinig bekend is over toxiciteit en farmacologie van deze onderzoekschemicaliën is het risico van gebruik relatief hoog.

Het handelen in en bezitten van designerdrugs is - ook als ze niet voorkomen op lijsten bij de Opiumwet - in Nederland strafbaar op grond van de Geneesmiddelenwet, een economisch delict.





Dit zijn in essentie wel designerdrugs, maar geen research chemicals meer:

Weinig van de designerdrugs zijn illegaal omdat het er te veel zijn om op te noemen. De wetgeving over deze drugs verschilt echter veel per land, in de Verenigde Staten zijn zij bijvoorbeeld voordat ze zijn ontdekt al illegaal volgens de Federal Analog Act. Vaak is bezit wel toegestaan zolang het product niet wordt gebruikt voor consumptie door mensen.
Het opzettelijk op voorraad hebben van designerdrugs is in Nederland wel strafbaar op grond van de Geneesmiddelenwet.


</doc>
<doc id="540240" url="https://nl.wikipedia.org/wiki?curid=540240" title="Stridor">
Stridor

Stridor is een abnormaal ademgeluid veroorzaakt door de turbulente luchtstroom in een gedeeltelijk geobstrueerde of vernauwde luchtweg.
Het wordt beschouwd als een symptoom en is geen diagnose of ziekte. Stridor treedt op tijdens de inademing. Bij matige of ernstige stridor zal de ademhaling bewaakt moeten worden en wordt er vaak een bronchoscopie uitgevoerd om de oorzaak van de stridor te kunnen vaststellen.

Gas veroorzaakt normaal gezien een gelijke druk in alle richtingen maar hoe sneller een gas beweegt hoe kleiner de druk zal zijn. (Wet van Bernoulli). Wanneer een gas (lucht) door vernauwde luchtwegen moet gaat de snelheid van de luchtstroom verhogen. Daardoor verlaagt ook de druk op de laterale wanden van de luchtweg waardoor deze plots kan toeklappen en tijdelijk afgesloten kan raken. Dit proces belemmert de luchtstroom en veroorzaakt het geluid van stridor.

De meest voorkomende aandoeningen waarbij stridor kan optreden:


De behandeling van stridor is afhankelijk van de onderliggende oorzaak. Bij ernstige stridor is het bewaken van de luchtweg de eerste prioriteit. Wanneer deze niet adequaat is moet snel gehandeld worden om een beademing op te starten, er moet dan geïntubeerd worden. Verscheidene geneesmiddelen kunnen afhankelijk van de situatie aangewend worden waaronder antibiotica, corticosteroïden en inhalatie van vernevelde adrenaline (of cocaïne).

In bepaalde gevallen zoals bijvoorbeeld bij de aspiratie van een vreemd voorwerp, stenose of tumors ter hoogte van de larynx of trachea zal een chirurgische aanpak noodzakelijk zijn. In bepaalde gevallen kan een tracheotomie de hogergelegen problemen tijdelijk bypassen.


</doc>
<doc id="540257" url="https://nl.wikipedia.org/wiki?curid=540257" title="Tympanometrie">
Tympanometrie

Tympanometrie is in de geneeskunde een onderzoekstechniek waarbij men de compliantie van het trommelvlies meet.

De compliantie is de mate waarin het trommelvlies meegeeft met drukveranderingen bij verschillende frequenties. De meting wordt verricht door de gehoorgang met een aan het apparaat vastzittend knopje hermetisch af te sluiten en dan kleine volumeveranderingen in de gehoorgang aan te brengen en te kijken hoe de druk hierop reageert. Kan het trommelvlies goed meebewegen met de volumeverandering dan blijft de druk laag, is het star dan leiden kleine volumeveranderingen tot grote drukken. Is het trommelvlies geperforeerd dan is de drukverandering zeer laag omdat het volume van het middenoor mee gaat tellen. 

Hiermee kan eenvoudig worden vastgesteld of een middenoor vol met vocht of slijm zit, of dat er een trommelvliesperforatie bestaat. 



</doc>
<doc id="540262" url="https://nl.wikipedia.org/wiki?curid=540262" title="Keratomalacie">
Keratomalacie

Keratomalacie of hoornvliesverweking is in de geneeskunde een aandoening van het hoornvlies waarbij dit uitdroogt, afsterft en ondoorzichtig wordt als gevolg van gebrek aan vitamine A. Het is dus ernstig, maar komt in Nederland niet of nauwelijks voor. 

In de derde wereld is het een niet-zeldzame oorzaak van blindheid. Dit kan voorkomen worden door het telen van gouden rijst, een genetisch gemodificeerde vorm van rijst die een stof bevat, bètacaroteen, die door het lichaam in vitamine A kan worden omgezet.


</doc>
<doc id="540271" url="https://nl.wikipedia.org/wiki?curid=540271" title="Verstuiking">
Verstuiking

Verstuiking (distorsie) is in de geneeskunde de naam voor een gewrichtsletsel waarbij geen botbreuken zijn opgetreden maar wel een of meer banden, kapsels of ligamenten zijn gerekt, ingescheurd (partiële ruptuur) of doorgescheurd (ruptuur), echter niet in die mate dat er van ontwrichting sprake is, waarbij de vlakken van het gewricht niet meer stabiel tegen elkaar liggen. 

Het meest verstuikte gewricht bij mensen is ongetwijfeld de enkel, maar ook de pols wordt nog wel eens verstuikt.

Een synoniem voor verstuiking is verzwikking, hoewel in de volksmond een verzwikte enkel misschien wat minder ernstig klinkt dan een verstuikte enkel.



</doc>
<doc id="540278" url="https://nl.wikipedia.org/wiki?curid=540278" title="Thoraxchirurgie">
Thoraxchirurgie

Thoraxchirurgie is de tak van de heelkunde die zich bezighoudt met operaties aan in de thorax gelegen organen, namelijk hart, longen en de intrathoracale bloedvaten. Vaak wordt hierbij gebruikgemaakt van een hart-longmachine.

De opleiding tot thoraxchirurg bestaat uit (na de opleiding geneeskunde) een vooropleiding algemene chirurgie van twee jaar, gevolgd door vier jaar thoraxchirurgie.

De taken van een thoraxchirurg kunnen verschillen per ziekenhuis. In ziekenhuizen die beschikken over een longchirurg voeren thoraxchirurgen bijvoorbeeld doorgaans geen longoperaties uit, maar beperken zij zich tot hartoperaties en operaties aan intrathoracale bloedvaten.

Wanneer een hart-longmachine wordt gebruikt om de pompfunctie van het hart over te nemen, spreekt men officieel van "openhartchirurgie", ook wanneer het hart feitelijk niet wordt geopend. Deze operaties worden slechts in enkele ziekenhuizen verricht. In Nederland zijn dat alle acht universitaire ziekenhuizen, alsmede het Onze Lieve Vrouwe Gasthuis in Amsterdam, Amphia Ziekenhuis in Breda, het Catharina-ziekenhuis in Eindhoven, het Medisch Spectrum Twente te Enschede, de Isala Klinieken in Zwolle en het Sint Antonius Ziekenhuis in Nieuwegein.


</doc>
<doc id="540307" url="https://nl.wikipedia.org/wiki?curid=540307" title="Medisch tuchtcollege">
Medisch tuchtcollege

Een medisch tuchtcollege is in Nederland een vorm van tuchtrecht dat ten doel heeft de kwaliteit van de beroepsbeoefening door fysiotherapeuten, gezondheidszorgpsychologen, psychotherapeuten, apothekers, artsen, tandartsen, verloskundigen en verpleegkundigen te toetsen. Het medisch tuchtrecht is in de Wet op de beroepen in de individuele gezondheidszorg vastgelegd. Er zijn regionale medische tuchtcolleges in Amsterdam, Den Haag, Eindhoven, Groningen en Zwolle. De 5 regionale tuchtcolleges en 1 centraal tuchtcollege worden regelmatig aangeduid als medische tuchtcolleges (MT). Dat is onjuist. De juiste afkorting is RTG: Regionaal Tuchtcollege Gezondheidszorg en CTG: Centraal Tuchtcollege Gezondheidszorg. Het is bedoeld voor zorgverleners en niet alleen voor medici, hoewel zij wel het grootste deel ervan uitmaken

De tuchtrechtspraak in de gezondheidszorg is nadrukkelijk niet gericht op genoegdoening of schadevergoeding voor de patiënt, maar om te zien of het handelen van iemand van de beroepsgroep voldoet aan de eisen die men daaraan zou mogen stellen. Een tuchtcollege bestaat daarom uit juridisch geschoolde leden, maar ook uit medici. Een tuchtcollege kan waarschuwingen, boetes, en tijdelijke of permanente verboden uitdelen het beroep uit te oefenen.

In het jaarverslag van de Medische Tuchtcolleges wordt melding gemaakt van een recordaantal nieuwe klachten van 1441 in 2007, tegen 1322 klachten in 2006. Gelet op het aantal vermijdbare medische fouten van 30.000 in ziekenhuizen, volgens het rapport 'Onbedoelde schade in ziekenhuizen' dat op 25 april 2007 gepresenteerd en overhandigd aan minister dr. A. Klink van Volksgezondheid, Welzijn en Sport, is het aantal medische tuchtklachten verwaarloosbaar klein. Ruim 1700 patiënten overlijden per jaar door medische fouten, terwijl er maar 200 artsen worden veroordeeld. In 2014 kwamen 1575 nieuwe klachten binnen, in 2013 waren dat er 1640. Het aantal mondelinge vooronderzoeken is de afgelopen vijf jaar toegenomen, van 10 procent in 2009 tot 22 procent in 2014. Een vooronderzoek vindt plaats nog voordat een tuchtcollege een zaak in de raadkamer of op een zitting behandelt. Het aandeel zaken dat in de raadkamer al wordt afgedaan (dus niet ter zitting komt) is in die periode ook toegenomen, van 57 naar 75 procent.

Er werden 1710 klachten afgehandeld door de RTG’s, 1125 daarvan hadden betrekking op artsen. Slechts 14 procent werd gegrond verklaard, en bij het gros daarvan werd een waarschuwing opgelegd. Vier artsen werden geschorst, drie werden doorgehaald, één kreeg een gedeeltelijke ontzegging. De meest voorkomende redenen voor de klachten waren onjuiste behandeling/verkeerde diagnose en geen/onvoldoende zorg.

Bij het Centraal Tuchtcollege kwamen 509 zaken binnen. Het haalde 6 artsen door en schorste er 10. Bij de klachten die door RTG’s niet-ontvankelijk of ongegrond waren bevonden, was het CTG het daar vaak mee eens, maar bij gegrond verklaarde zaken een stuk minder vaak: bij drie op de vijf zaken oordeelde het anders.

Het College van Medisch Toezicht lijkt ook weer in beeld: daar zijn in 2014 vier zaken aangebracht, in 2013 twee, en de jaren daarvoor geen enkele.

Bij het publiek bestaat wel eens de indruk dat medici in de tuchtraad de aangeklaagde medici de hand boven het hoofd houden. Een groot deel (ca. 85%) van de klachten wordt niet gegrond bevonden. Toen echter de samenstelling van de tuchtcolleges veranderd werd, met meer juridische en minder medische inbreng, werden er in de daaropvolgende periode niet minder maar juist meer klachten ongegrond verklaard. Zesentachtig procent van de leden van de tuchtcolleges vindt het een groot nadeel dat zij een klacht niet gegrond kunnen verklaren zonder de arts een sanctie op te leggen, blijkens een proefschrift over dit onderwerp uit 2007.

Men kan tegen een uitspraak in beroep gaan bij het "Centraal Tuchtcollege voor de Gezondheidszorg" in Den Haag. Daarna is er nog een hoger beroep mogelijk bij een gerechtshof dat de zaak verder zal onderzoeken als het daar aanleiding toe ziet. In ongeveer 15 procent van de gevallen vindt door het hof geen verdere behandeling plaats.

Het tuchtrecht is in beweging. Het overheidsstandpunt is dat de Nederlandse tuchtrechtspraak meer eenheid en openheid moet krijgen.

8 http://www.sin-nl.org/wp-content/uploads/2015/04/Jaarverslag-2014_tcm11-41757.pdf tekst Sophie Broersen 


</doc>
<doc id="540317" url="https://nl.wikipedia.org/wiki?curid=540317" title="Keelamandel">
Keelamandel

De keelamandelen of tonsillen ("Tonsillae palatinae") zijn de gepaarde amandelklieren direct aan het begin van de orofarynx. Ze zijn, indien aanwezig, achter in iemands open mond vaak zichtbaar als een wittige substantie links en rechts naast de tong en links en rechts van de huig, in de zogeheten amandelnissen, de kleine ruimtes tussen de twee tonsilbogen. 

De amandelen zijn groot bij kinderen in de leeftijd van 3 en 10 jaar. Ze worden nog groter tijdens de puberteit, en nemen daarna in omvang af. Bij de meeste volwassenen zijn ze klein en onopvallend, en soms niet eens meer te zien. 

Ze zijn grotendeels gevuld met lymfoïde weefsel en bevatten daarnaast diepe inhammen (crypten). Ze maken deel uit van het lymfevatenstelsel en van de ring van Waldeyer, een verzameling van afweercellen bevattende structuren die als een soort ring rondom de ingang tot het darmkanaal liggen.

De keelamandelen hebben primair een functie bij de afweer, net als de neusamandelen, de tongamandelen en de elders in het lichaam gelegen lymfeklieren. De keelamandelen helpen in het bijzonder bij het voorkomen van keelaandoeningen en aandoeningen van de bovenste luchtwegen.

Vooral in de jeugd, maar soms ook later kunnen de tonsillen opzetten en ontstoken raken, dit heet tonsillitis. Indien dit erg vaak gebeurt of wanneer sprake is van hyperplasie, zal de arts soms besluiten over te gaan tot tonsillectomie, het 'knippen' van de amandelen. Dit was vroeger een zeer populaire ingreep; wetenschappelijk onderzoek heeft hier echter de laatste decennia grote vraagtekens bij gezet. Desalniettemin werden in Nederland in 2013 nog steeds bijna tweemaal zoveel amandelen geknipt als het gemiddelde van de omringende westerse landen.

Gezwollen en ontstoken amandelen kunnen leiden tot keelpijn en pijn in de hals, algehele moeheid en lusteloosheid, maar ook tot slapeloosheid, slaapapneu en problemen bij het slikken. In een enkel geval, wanneer de infectie zich uitbreidt naar de omliggende gebieden, leidt dit tot een abces waardoor het slikken en openen van de mond bijna niet meer mogelijk is.

Bij oudere patiënten is soms sprake van asymmetrische amandelen, hetgeen kan wijzen op aandoeningen als maligne lymfoom of plaveiselcelcarcinoom.

Op de amandelen kan zich daarnaast soms een witte of crèmekleurige substantie ter grootte van een peperkorrel afzetten, tonsilloliet of amandelsteen geheten. Deze afzetting kan zich bijvoorbeeld vormen uit restjes voedsel die niet zijn doorgeslikt. Amandelstenen zijn over het algemeen niet ernstig, maar kunnen wel onaangename bijwerkingen zoals een onwelriekende geur uit de mond (halitose) en soms oorpijn tot gevolg hebben. Ze kunnen bijvoorbeeld met een wattenstaafje voor de spiegel worden verwijderd.


</doc>
<doc id="540353" url="https://nl.wikipedia.org/wiki?curid=540353" title="Erfelijke kanker">
Erfelijke kanker

Erfelijke kanker is een groepsaanduiding voor vormen van kanker waarin erfelijke eigenschappen een grote rol spelen. Verreweg de meeste vormen van kanker (90-95%) zijn "niet" erfelijk. Van enkele vormen van kanker is echter bekend dat erfelijkheid er een rol bij speelt. Er zijn bijvoorbeeld enkele vormen van borstkanker en eierstokkanker die sterk erfelijk voorkomen. Het betreft echter maar een klein gedeelte (enkele procenten) van alle gevallen van borstkanker en eierstokkanker.

Ook familiaire adenomateuze polypose, een erfelijke aandoening waarbij zeer veel poliepen in de darm ontstaan waarvan er op een gegeven moment vrijwel altijd één kwaadaardig ontaardt, behoort tot deze groep.

En er is een aantal aandoeningen waarbij een grote kans op kwaadaardige tumoren bestaat, vaak van een specifiek type, die echter vrijwel zonder uitzondering zeldzaam tot zeer zeldzaam zijn: Syndroom van Peutz-Jeghers, syndroom van Li-Fraumeni, Hereditair non-polyposis colorectaal carcinoom (HNPCC), erfelijk melanoom, syndroom van Von Hippel-Lindau, retinoblastoom



</doc>
<doc id="540371" url="https://nl.wikipedia.org/wiki?curid=540371" title="Juda Halevi">
Juda Halevi

Juda Halevi (Jehoeda ben Sjmoe'el ha-Levi, Hebreeuws רבי יהודה הלוי) (Tudela, ca. 1075 - Jeruzalem, 1141) was een Joods-Spaanse dichter en filosoof.

Halevi genoot een onbezorgde jeugd van studeren en feestvieren. Juda's vader, Samuel "de Castiliër", liet zijn enige zoon Juda een brede joodse opleiding geven in de school van Isaac Alfasi. Juda schreef een elegie naar aanleiding van de dood van zijn leermeester. Hij koos de geneeskunst als beroep, maar ook de dichtkunst trok hem aan. Zijn talent werd opgemerkt en aangemoedigd door zijn oudere vriend, de dichter Mozes ibn Ezra. Juda kende zowel de Arabische als de Castiliaanse poëzie, maar hij drukte zich uit in het bijbels Hebreeuws, een taal die in de Middeleeuwen in de dichtkunst weinig werd gehanteerd. Ook bestudeerde hij de Grieks-Arabische filosofie van zijn tijd. 

Na zijn studie keerde Juda terug naar Toledo, waar hij spoedig een omvangrijke artsenpraktijk had. Hij trouwde, kreeg een dochter en later een kleinzoon. Hij verhuisde naar het Moorse Córdoba, waar hij als arts in aanzien stond. De anti-Joodse houding van de Almoraviden deden hem verlangen naar het Land van Israël en verdiepten zijn religieuze interesse.

Na de dood van zijn vrouw reisde hij naar 'Het Heilige Land'. Na een avontuurlijke reis landde hij in het Egyptische Damietta, waar toen vele joden woonden. Hoewel zijn vrienden hem trachtten te overreden in Egypte te blijven, trok hij in het voetspoor van Mozes en de Hebreeërs door de woestijn naar "Erets Jisrael". Ook Tyrus en Damascus zou hij bezocht hebben. De legende wil dat hij in het zicht van Jeruzalem zijn beroemde elegie "Tsion ha-lo Tisj'ali" (de Zionide) zong en toen door een Arabier die uit een van de stadspoorten op hem afstormde werd gedood.

Halevi's poëzie wordt meestal onderverdeeld in wereldlijke en geestelijke poëzie. Dit onderscheid is echter kunstmatig: zijn levenslange religieuze ontwikkeling kan men in alle werken bespeuren.


De "Kuzari" of "Khazari" (de Chazaar) is zijn beroemdste filosofische werk. Het is verdeeld in vijf hoofdstukken of essays ("ma'amariem"), in de vorm van een dialoog tussen de koning van de Khazaren en een jood die is uitgenodigd om hem te onderwijzen in de grondslagen van het jodendom. De "Kuzari" is oorspronkelijk in het Arabisch ("kitab al-Khazari") geschreven, maar werd door geleerden - onder wie Ibn Tibbon - in het Hebreeuws en in andere talen vertaald. Hoewel het boek niet wordt beschouwd als een historisch verslag, zijn er geleerden die aannemen dat Halevi toegang heeft gehad tot Chazaarse documenten. Zijn tijdgenoot Avraham ibn Daud maakt melding van Chazaarse yeshiva-studenten in het twaalfde-eeuwse Toledo.

Juda Halevi neemt in de joodse filosofie dezelfde positie in als die van Al-Ghazali in de 
Arabische; evenals deze heeft hij getracht om de religie te bevrijden uit de greep van de systeemfilosofie (vergelijk Saadia Gaon, Ibn Gabirol e.a.). Halevi's invloed onder mystieke denkers en Kabbalisten was groot vanwege zijn nadruk op (1) de betekenis van het Hebreeuws als uniek communicatiemiddel met God, (2) het bovennatuurlijk karakter van de Thora: Gods geschenk aan en aanwezigheid onder de mensen, en (3) de functie van het joodse volk in Gods plan om de wereld te verlossen en de Messiaanse wereld te realiseren.

De opbouw van het werk is als volgt:







De "Kuzari", die al spoedig in verschillende Hebreeuwse versies is vertaald, heeft niet kunnen voorkomen dat het judaïsme in de jaren volgend op de dood van de auteur is overspoeld door wijsgerige speculaties. Op het werk ontstonden talloze commentaren. In de moderne tijd is de "Kuzari" populair geworden in orthodoxe kringen. Zo heeft Franz Rosenzweig zich, anders dan zijn leermeester Hermann Cohen (die zich op Maimonides had gericht), intensief met Halevi beziggehouden. Hij heeft een aantal gedichten metrisch vertaald en becommentarieerd en ook diens "Stern der Erlösung" getuigt van dezelfde kritische houding tegenover de speculatieve filosofie.

Wanneer men spreekt van het "Kuzari-principe" bedoelt men een bewijs van een (bijbels) feit dat zijn uitgangspunt neemt in het geloof in dat feit. Volgens dit principe acht men bewezen dat 600.000 Israëlieten de Exodus hebben meegemaakt en getuige zijn geweest van Gods openbaring op de Sinaï, zoals is vastgelegd in de Thora.

Juda Halevi, "Kuzari", het boek van de Chazaar. Vertaald, ingeleid en van aantekeningen voorzien door Rolf Post. Met uitgebreide bibliografie. Amsterdam, Mastix Press, 2010. ISBN 9789080960145



</doc>
<doc id="540373" url="https://nl.wikipedia.org/wiki?curid=540373" title="Eileiderontsteking">
Eileiderontsteking

Eileiderontsteking of salpingitis is een ontsteking van de eileider(s), die vroeger ook wel "salpingen" werden genoemd.

Het gaat meestal om micro-organismen die via de vagina en de baarmoederhals in de eileiders en de buikholte zijn gekomen. De aandoening kan zowel sluipend als heftig verlopen, met zeer hevige pijn en hoge koorts. Behandeling is met geëigende antibiotica en eventueel, bij abcesvorming, chirurgisch. Als de eileider zelf met pus is gevuld spreekt men van een pyosalpinx.

Door verlittekening kunnen de eileiders na een dergelijke episode vaak minder goed functioneren en salpingitis is daarom een vrij belangrijke oorzaak van onvruchtbaarheid. Ongeveer 15% van de vrouwen is na een eenmalige salpingitis onvruchtbaar. Salpingitis veroorzaakt door de SOA chlamydia heeft een slechtere prognose dan die veroorzaakt door gonorroe.

De ontsteking beperkt zich vaak niet tot de eileider(s) maar kan het hele kleine bekken omvatten, men spreekt dan ook wel van "pelvic inflammatory disease".

Een beruchte verwekker is het micro-organisme "chlamydia trachomatis", die vaak een lichte, nauwelijks opgemerkte ontsteking veroorzaakt maar wel tot onvruchtbaarheid kan leiden.

Een eileiderontsteking hoeft niet altijd verwekt te worden door een soa. De bacterie kan ook bij het plaatsen van een spiraal naar binnen komen. En soms is de oorzaak onbekend.


</doc>
<doc id="540720" url="https://nl.wikipedia.org/wiki?curid=540720" title="Carl Wernicke">
Carl Wernicke

Carl Wernicke (Tarnowskie Góry, 15 mei 1848 - Dörrberg, 15 juni 1905) was een Duits anatoom, neuroloog en psychiater. Hij is vooral bekend vanwege zijn onderzoek naar de relatie tussen hersentrauma's en afasie.

Wernicke werd geboren in Silezië, toen behorend bij Duitsland, tegenwoordig in Polen gelegen. Hij studeerde geneeskunde in Breslau, waar hij in 1874 zijn doctoraalthesis publiceerde. Deze ging over het verband tussen een bepaald deel van de linker temporale kwab in de hersenen (tegenwoordig bekend als het centrum van Wernicke) en het vermogen om spraak te begrijpen. De thesis beschreef ook een patiënt, bij wie dit hersendeel beschadigd was, en die vloeiend kon spreken maar zonder dat de woorden betekenis hadden, omdat de patiënt zelf niet begreep wat hij zei. Deze receptieve afasie (of afasie van Wernicke) is tegenovergesteld aan motorische afasie, die optreedt bij beschadiging aan het centrum van Broca, en waarbij de patiënt spraak wel kan begrijpen maar zelf niet kan spreken (ook wel afasie van Broca genoemd).

Wernicke bleef werken aan het universiteitsziekenhuis van Breslau. In 1881 publiceerde hij het "Lehrbuch der Gehirnkrankheiten", een biologisch classificatiesysteem van psychische stoornissen. In datzelfde jaar beschreef hij een stoornis aan het centrale zenuwstelsel die nu bekendstaat als het syndroom van Wernicke. In 1885 werd hij hoogleraar en in 1890 hoofd van de afdelingen neurologie en psychiatrie van het universiteitsziekenhuis. In 1897 richtte hij, samen met Georg Ziehen, een tijdschrift op, het "Monatschrift fur Psychiatrie und Neurologie".

In 1904 werd hij hoofd van een kliniek in Halle. In 1905 stierf hij aan de gevolgen van een fietsongeluk in Dörrberg, een plaats die tegenwoordig deel uitmaakt van Gräfenroda, in Duitsland.



</doc>
<doc id="540822" url="https://nl.wikipedia.org/wiki?curid=540822" title="Rabdomyoom">
Rabdomyoom

Een rabdomyoom is een goedaardige tumor van het dwarsgestreept spierweefsel. Het is de op één na meest voorkomende primaire tumor, ontstaat op de kinderleeftijd of in de vroege jeugd, gewoonlijk als gevolg van de zeldzame ziekte tubereuze sclerose.



</doc>
<doc id="540880" url="https://nl.wikipedia.org/wiki?curid=540880" title="Nepenthes sibuyanensis">
Nepenthes sibuyanensis

Nepenthes sibuyanensis is een recent ontdekte soort bekerplant die endemisch is in de Filipijnen. De soort komt voor zover bekend alleen voor op het eiland Sibuyan op een hoogte van 1500 tot 1800 m. Hun bekers zijn zo'n 30 cm groot, eivormig en normaal gesproken geel tot rood van kleur. De ring rond de opening van de beker is donkerrood. De soort is nauw verwant aan de meer algemeen voorkomende "Nepenthes ventricosa".


</doc>
<doc id="540892" url="https://nl.wikipedia.org/wiki?curid=540892" title="Dysartrie">
Dysartrie

Dysartrie is een spraakstoornis die betrekking heeft op de articulatie van de gesproken taal. Mensen die last hebben van deze stoornis hebben moeite met het vormen van woorden, hetgeen zich kan uiten in een neiging tot stotteren. Dysartrie wordt veroorzaakt door aantasting van het perifere zenuwstelsel. In tegenstelling tot afasie ontstaat de aandoening door een stoornis in de motorische zenuwen of de innervatie van de spieren die bij het spreken betrokken zijn.


</doc>
<doc id="541500" url="https://nl.wikipedia.org/wiki?curid=541500" title="IJzergebreksanemie">
IJzergebreksanemie

IJzertekort is bij de mens de meest voorkomende oorzaak van bloedarmoede, aangeduid als ijzergebreksanemie of ferriprieve anemie. IJzer is een onontbeerlijke bouwsteen van hemoglobine en bij een tekort kan dit dan ook niet voldoende gemaakt worden.
Bij een tekort aan ijzer ontstaat dan ook bloedarmoede, gekenmerkt door kleinere ("microcytose"), blekere dan normale rode bloedcellen, die wisselend van grootte zijn ("anisocytose"). Ook de ijzervoorraad, die kan worden gemeten door de hoeveelheid ferritine in het bloed te bepalen, zal laag zijn.

Bijvoorbeeld door bloedverlies bij de menstruatie gaat veel ijzer verloren. Deze vorm van bloedarmoede komt dan ook vaak voor bij vrouwen in de vruchtbare leeftijd. Dit is wel te behandelen door ijzerhoudend voedsel te nuttigen zoals vlees (met name lever), eigeel, vis (met name zalm), donkergroene bladgroenten, peulvruchten, noten, volkorenbrood, tomaten en wortels.
Bij langdurige sterke menstruaties zal ijzer in tabletvorm (staalpillen) moeten worden bijgegeven. Door extra vitamine C te eten wordt de opname van ijzer in bloed bevorderd. Vitamine C komt vooral voor in vers fruit (frambozen, druiven, bramen, peren, appels) of vers geperst sinaasappelsap.

Als de oorzaak van een ijzergebreksanemie niet op voorhand duidelijk is (bijvoorbeeld zware menstruaties) dient nader onderzoek gedaan te worden om bijvoorbeeld een darmtumor waarbij de patiënt dagelijks ongemerkt een paar ml bloed verliest uit te sluiten. Een andere, nog meer voorkomende, diagnose bij een onbegrepen anemie is malabsorptie door coeliakie. Bij mensen afkomstig uit het Middellandse Zeegebied en Afrika komen hemoglobinopathieën veel meer voor dan bij mensen uit bijvoorbeeld West-Europa. Dit is waarschijnlijk een gevolg van selectiedruk door malaria: die verloopt vaak minder ernstig bij een hemoglobinopathie.

Andere oorzaken voor het ontstaan van ijzergebreksanemie zijn bloedingen uit het maag-darmkanaal (maagbloeding, worminfecties in de darm), bloedverlies uit de vagina door een vleesboom, gebruik van bepaalde geneesmiddelen (protonpompremmers, NSAID's, stollingsremmers) en zeldzame stofwisselingsziekten (bijv. hemosiderose, hypotransferrinemie).




</doc>
<doc id="541610" url="https://nl.wikipedia.org/wiki?curid=541610" title="Miliaria rubra">
Miliaria rubra

Miliaria rubra (lat: 'rode gierstekorrels') is een lastige maar onschuldige huidaandoening waarbij de uitgangen van zweetklieren verstopt raken zodat er pukkeltjes ontstaan door geblokkeerd zweet. Deze zijn wat rood en jeuken, soms treden kleine blaasjes op, vooral in warme, vochtige klimaten. Het gaat meestal na enkele weken over. Jeukverlichtende middelen kunnen soms helpen.



</doc>
<doc id="541611" url="https://nl.wikipedia.org/wiki?curid=541611" title="Papillitis">
Papillitis

Papillitis betekent 'ontsteking ("-itis") van een papil'. Structuren die papil worden genoemd vindt men op een aantal plaatsen in het menselijk lichaam, bijvoorbeeld de papil van Vater, de papillen in de nier, als structuren in de huid, op de tong, in het oog...


</doc>
<doc id="541617" url="https://nl.wikipedia.org/wiki?curid=541617" title="Slijm">
Slijm

Slijm (Latijn: "mucus") is een oplossing van macromoleculen in water waardoor dit visceuzer wordt en er in mindere of meerdere mate draden van de oplossing kunnen worden getrokken. Vele soorten macromoleculen, van organische of synthetische aard, komen in aanmerking. Als de concentratie van de verdikkende moleculen groter wordt ontstaat meestal een gel.

Slijm bevindt zich op verschillende plaatsen in het lichaam, waaronder in de luchtwegen. Het dient ervoor om lichaamsvreemde stoffen uit het lichaam te houden, zodat deze niet het lichaam kunnen binnendringen. Een teveel aan slijm kan worden tegengegaan met behulp van adstringentia. 

Volgens de intussen weerlegde humores-theorie van de oude Grieken (onder anderen Galenus) hoort bij een teveel aan slijm het persoonlijkheidstype van de flegmaticus.



</doc>
<doc id="541621" url="https://nl.wikipedia.org/wiki?curid=541621" title="Strongyloïdiasis">
Strongyloïdiasis

Strongyloidiasis (klemtoon op de middelste i) is in de geneeskunde de aandoening veroorzaakt door het dragen van de parasiet "Strongyloides stercoralis", een nematode (rondworm) met een vrij complexe levenscyclus. De volwassen worm is ca 3 mm lang, de larven meten ongeveer een tiende daarvan.

Strongyloides is een ongewone parasiet die zowel een parasitaire als een vrijlevende vorm kent. In de parasitaire cyclus bevinden zich vrouwelijke wormen in oppervlakkige weefsellagen van de dunne darm. Er lijken geen parasitaire mannetjes te bestaan. De parasitaire vrouwtjes produceren parthenogenetisch larven die met de ontlasting de darm verlaten en weer uitgroeien tot twee verschillende vormen: nieuwe parasitaire vormen en vrijlevende vormen. De laatste voltooien hun ontwikkeling in de bodem en groeien op tot vrouwtjes en mannetjes, die paren, en sommige van de nieuwe wormen ontwikkelen zich weer tot de parasitaire vorm, andere tot de vrijlevende vorm. Deze vrijlevende vormen zijn dus een belangrijk reservoir in de natuur van waaruit steeds weer nieuwe besmettingen optreden. De parasitaire vormen infecteren de nieuwe gastheer door zich door de huid te boren. Ze migreren naar de longen via de bloedbaan, en bereiken de maag door te worden opgehoest en ingeslikt. In de dunne darm rijpen ze dan weer tot parasitaire vrouwtjes.

Bij mensen kan soms ook een auto-infectiecyclus optreden. Bij chronische constipatie is de verblijftijd van de larven in de darm wel eens zo lang dat rijping van de larven al in de darm kan optreden en deze larven kunnen dan via de wand van de dikke darm in de bloedbaan terechtkomen en weer naar de longen migreren, etc. Onder deze omstandigheden kan er snel een grote wormlast ontstaan.

Omdat de wormen in het weefsel van de darm leven en vaak in grote aantallen voorkomen kunnen ze tot significante klachten leiden, maar dit hoeft niet.

Vooral tropische en subtropische gebieden. Iemand die de infectie heeft kan deze door zelfbesmetting in stand houden, ook bij verhuizing naar een gematigder klimaat.

Symptomen zijn vaak afwezig; soms treden allergische reacties op in de huid en/of de longen met hoest en jeuk, ook kan buikpijn en/of wisselende diarree optreden.

Behandeling is vrij eenvoudig met een aantal middelen tegen parasitaire wormen, zoals ivermectine, albendazol en thiabendazol mogelijk.

Bij het stellen van de diagnose is de voornaamste moeilijkheid er aan te denken; in Nederland is de ziekte zeldzaam. De diagnose kan worden gesteld door het vinden van de larven in ontlasting of wormen uit monsters die genomen zijn van de darminhoud in de eerste delen van de dunne darm.


</doc>
<doc id="541651" url="https://nl.wikipedia.org/wiki?curid=541651" title="Anti-epilepticum">
Anti-epilepticum

Een anti-epilepticum is een middel tegen epilepsie.

Aangezien epilepsie optreedt bij en door een verhoogde prikkelbaarheid van zenuwcellen hebben al deze middelen op de een of andere manier een dempende werking op (delen van het) centraal zenuwstelsel. Anti-epileptica behoren vaak tot de GABA-agonisten die de werking van de dempende neurotransmitter γ-aminoboterzuur versterken.

Gebruikte middelen zijn onder andere


Anti-epileptica kunnen interacties met andere genees- of genotmiddelen hebben. Alcohol kan de werking van anti-epileptica versterken. Sommige anti-epileptica kunnen de werking van de anticonceptiepil verminderen of tenietdoen.


</doc>
<doc id="541719" url="https://nl.wikipedia.org/wiki?curid=541719" title="Vulvitis">
Vulvitis

Vulvitis is in de geneeskunde een ontsteking ("-itis") van de vulva, al dan niet (vaak wel) tezamen met ontsteking van de vagina (vaginitis), in welk geval men van vulvovaginitis spreekt.

De vulva is rood, gezwollen, meestal pijnlijk of jeukend en soms is er sprake van meer vaginale afscheiding dan normaal. Soms bestaan er huidkloofjes (ragaden) in de kleine schaamlippen.

Er zijn veel mogelijke oorzaken:


</doc>
<doc id="541729" url="https://nl.wikipedia.org/wiki?curid=541729" title="Transferrine">
Transferrine

Transferrine is een van de transporteiwitten in het bloed en, zoals de naam al aangeeft, is transferrine een transporteiwit voor ijzer ("ferrum" in het Latijn).

Het transferrinegehalte in het bloed wordt wel eens bepaald bij een vermoeden van stoornissen in het ijzermetabolisme, zoals hemochromatose. De totale ijzerbindingscapaciteit in het bloed is equivalent aan het transferrinegehalte.

Een transferrinemolecuul kan twee ijzeratomen binden. Deze worden in cellen afgeleverd doordat het transferrine na binding aan een transferrinereceptor in de cel opgenomen wordt in een vesikel, waarna de cel door aanzuren van de inhoud het ijzer van het transferrine losmaakt.

Het transferrinemolecuul heeft ook een functie in de afweer: het vangt op de slijmvliezen ijzermoleculen weg, waardoor bacteriën die ijzer nodig hebben minder goed gedijen.

Het gen dat codeert voor transferrine bevindt zich bij mensen op chromosoom 3.

Er zijn twee transferrinereceptoren bekend: transferrinereceptor 1 (TfR1) komt voor in alle cellen en is vooral betrokken bij ijzeropname van de cel. Transferrinereceptor 2 (TfR2) komt hoofdzakelijk in de lever voor en speelt waarschijnlijk een rol bij de regulatie van het ijzerregulerend peptidehormoon hepcidine door het signaleren van de hoeveelheid ijzer die in de bloedbaan circuleert (serumijzer). Wanneer transferrine aan een TfR1-receptor bindt wordt het ijzer door middel van receptorgemedieerde endocytose opgenomen en in vesikels naar de endosomen getransporteerd. Daar komt het ijzer los van de transferrinemolecule door het zure milieu in het endosoom. Het transferrine zelf (nu als apotransferrine aangeduid) blijft aan de receptor gebonden. Dit complex wordt naar de plasmamembraan getransporteerd en in het neutrale milieu van het extracellulaire vocht dissocieert apotransferrine van de receptor. Het gehele proces kan nu opnieuw beginnen. Driewaardig ijzer (Fe) wordt door een eiwit uit het endosoom in het celplasma getransporteerd en daarbij tot tweewaardig ijzer (Fe) gereduceerd. In de cellen wordt Fe door ferritine opgeslagen.

IJzer komt onder andere voor in enzymen en is zeer belangrijk voor de groei van de cellen. Daarnaast zijn ijzerionen zeer belangrijk voor het zuurstofbindend vermogen van hemoglobine. Een te grote opslag van ijzer (of een tekort aan ijzer) is schadelijk voor het organisme. Mutaties in TfR2 of in de regulatie van TfR1 leiden tot het ziektebeeld van hemochromatose (te veel ijzer wordt opgeslagen). Bij een tekort aan ijzer kan het tot anemie komen. 


</doc>
<doc id="541843" url="https://nl.wikipedia.org/wiki?curid=541843" title="Canule (medisch instrument)">
Canule (medisch instrument)

Een canule is een holle buis die bij medisch handelen in het lichaam wordt gebracht om onderzoek te doen, vocht af te nemen, medicamenten toe te dienen of de functie van een orgaan te beïnvloeden.

Een tracheacanule maakt een open verbinding van de long/keelholte met de buitenlucht. Dit dient om in noodzakelijke gevallen het ademen buiten mond en neus om mogelijk te maken.

Een canule die bedoeld is voor langer durende plaatsing wordt "verblijfscanule" genoemd.

Een intraveneuze canule is een naald die ten behoeve van infusie in een perifere ader wordt ingebracht waarna een kunststof canule wordt achtergelaten.


</doc>
<doc id="541957" url="https://nl.wikipedia.org/wiki?curid=541957" title="Eufemiano Fuentes">
Eufemiano Fuentes

Eufemiano Fuentes (1955 in de buurt van Pamplona) is een Spaans sportarts. Hij wordt ervan verdacht een spilfiguur te zijn in het dopingschandaal rond de wielerploeg Liberty Seguros.

Fuentes was zelf een actief atleet, namelijk hordeloper. Hij was ploegarts van Once, Amaya en Kelme. Voormalig Kelme-coureur Jesús Manzano beweert dat de arts hem voor de Ronde van Italië van 2001 regelmatig epo heeft toegediend. Na de Ronde van Frankrijk van 2003 zou hij ook bloeddoping hebben gegeven.

Op 23 mei 2006 werd Fuentes, samen met ploegleider Manolo Saiz en drie anderen, door de Guardia Civil gearresteerd. In zijn kliniek in Madrid werden 100 zakjes met ingevroren bloed van renners, en wellicht ook van beoefenaars van andere sporten, in beslag genomen. Alle gearresteerden zijn inmiddels op borgtocht vrijgelaten. Bekende renners die in verband met Fuentes zijn gebracht zijn onder andere Thomas Dekker, José Enrique Gutiérrez, Roberto Heras, Jan Ullrich, Ivan Basso (Birillo), Michele Scarponi (Il Presidente / Zapatero), Francisco Mancebo, Alejandro Valverde (Valv. (Piti)) en Dario Pieri. De bijnaam 'birillo' verwijst naar de hond van Ivan Basso, terwijl de hond van Alejandro Valverde eveneens Piti heet; deze laatste renner heeft echter geen bekentenis afgelegd. Ook Ullrich ontkent Fuentes ooit ontmoet te hebben, maar zijn bloedzakje is waarschijnlijk wel gevonden. Op 23 juli 2007 werd ook het Spaanse talent Alberto Contador door de Süddeutsche Zeitung in verband gebracht met Fuentes. Na zijn arrestatie zou Fuentes zijn activiteiten een tijdlang verplaatst hebben naar Hamburg. De Italiaanse sportarts Luigi Cecchini duikt in de gerechtelijke dossiers op als contactpersoon tussen renners als Ivan Basso en Michele Scarponi.

Terwijl Fuentes in 2010 wegens een dopingzaak in de cel zat, zou hij Spaanse voetbalinternationals ervan hebben beschuldigd doping te hebben gebruikt. Tijdens de rechtszaak in 2013 heeft Fuentes in een interview met de Spaanse sportkrant Marca dit weer ontkend. Hij zou nooit een speler van het Spaanse elftal hebben behandeld. Hij heeft wel bevestigd voor 2006 voetballers uit de Primera División onder zijn clientèle te hebben gehad.


</doc>
<doc id="542217" url="https://nl.wikipedia.org/wiki?curid=542217" title="Mond-op-mondbeademing">
Mond-op-mondbeademing

Mond-op-mondbeademing is een vorm van kunstmatige ademhaling, die als eerste hulp kan worden toegepast bij iemand die zelf niet meer in staat is te ademen. Na het openen van de luchtweg door middel van de kinlift blaast men het slachtoffer lucht in de longen, zodat diens bloed toch van zuurstof wordt voorzien. Bij voorkeur beademt men met een hulpmiddel, zoals een beademingsmasker of -doekje, om wederzijdse besmetting zo goed mogelijk te voorkomen.

In sporadische gevallen bij volwassenen past men mond-op-neusbeademing toe. Kleine kinderen en baby's worden beademd met de zogenaamde mond-op-mond/neus beademing, waarbij men zowel door de mond als neus beademt.

Indien er sprake is van een verslikking en het slachtoffer is zelfstandig in staat om het belemmerende voorwerp uit te hoesten, dan spreekt men van een effectieve hoest. Bij een niet-effectieve hoest is er sprake van een gedeeltelijk belemmerde luchtweg, het slachtoffer is niet in staat om het belemmerende voorwerp uit te hoesten.
Bij een geheel belemmerde luchtweg is er geen (stem)geluid mogelijk, immers er stroomt geen lucht langs de stembanden.

Het onvermogen om zelf te ademen kan verschillende oorzaken hebben:



In de Middeleeuwen ging het er wat ruiger aan toe. Patiënten bij wie de ademhaling was gestopt werden gegeseld, in tonnen van hoogtes afgerold of achter een galopperend paard gebonden. Dit deed men in een poging het lichaam tot leven te laten “schrikken”.

Tijdens de Tweede Wereldoorlog werd mond-op-mondbeademing toegepast in het Amerikaanse leger.

In 1950 werd door het Amerikaanse Rode Kruis een campagne gevoerd om zo veel mogelijk Amerikaanse burgers te trainen. Als uitbreiding van deze training werd in 1960 reddingsbrigadepersoneel getraind in mond-op-mondbeademing in het water.

In 2007 publiceerde The Lancet een studie van de SOS-KANTO groep. Deze Japanse wetenschappers ontdekten dat in het geval van een hartaanval hartmassage in combinatie met mond-op-mondbeademing slechts in 10% van de gevallen te resulteren in een patiënt zonder substantiële hersenschade. Hartmassage bij individuen met een hartaanval zonder dat mond-op-mondbeademing werd toegepast verhoogde dit percentage tot 22%.



</doc>
<doc id="542264" url="https://nl.wikipedia.org/wiki?curid=542264" title="Cinnarizine">
Cinnarizine

Cinnarizine is een antihistaminicum, vooral bedoeld tegen zeeziekte en het overgeven daarbij.

Door zeeziekte zijn de hersenen niet meer in staat voor het lichaam het signaal van het evenwichtsorgaan en het zicht met elkaar in overeenstemming te brengen.

Cinnarizine onderdrukt het signaal van het evenwichtsorgaan, waardoor de braakcentra minder worden geactiveerd.


</doc>
<doc id="542340" url="https://nl.wikipedia.org/wiki?curid=542340" title="Menselijke hersenen">
Menselijke hersenen

De menselijke hersenen (plurale tantum), ook het menselijk brein, vormen het deel van het centraal zenuwstelsel dat zich in het hoofd (schedel) bevindt (Oudgrieks: ἐγκέφαλος enképhalos, "inhoofdig"). De hersenen zijn het waarnemende, aansturende, controlerende en informatieverwerkende orgaan in de mens. Ze bevinden zich binnenin de schedel en samen met het ruggenmerg vormen ze het centraal zenuwstelsel. De menselijke hersenen zijn een extreem complex orgaan; ze zijn opgebouwd uit vele tientallen miljarden (recent onderzoek van Suzana Herculano-Houzel van de Universiteit van Rio de Janeiro toont aan 86.000.000.000) zenuwcellen (neuronen) waarvan elk in verbinding staat met een groot aantal andere zenuwcellen, soms vele duizenden. De hersenen besturen en coördineren zintuigsystemen, beweging (zowel bewust als onbewust) en homeostatische lichaamsfuncties zoals ademhaling, bloeddruk en lichaamstemperatuur. De hersenen zijn ook de bron van cognitie, logisch denken, verbeelding, creativiteit, emotie en geheugen.

Al beslaan de menselijke hersenen slechts twee procent van het lichaamsvolume, ze gebruiken een tienvoud aan zuurstof vergeleken met de rest van het lichaam en verbruiken een kwart van de totale energie. Ook stroomt twintig procent van het bloed voortdurend naar de hersenen.

De hersenen zijn in te delen in verschillende gebieden:

Een eenvoudiger en gangbaardere indeling is:

De hersenen van de mens wijken qua structuur in een aantal belangrijke opzichten af van die van sommige dieren, niettegenstaande dat deze beperkt zijn. Deze verschillen zorgen ervoor dat een aantal capaciteiten sterker ontwikkeld is dan bij dieren, zoals vergevorderde cognitieve vaardigheden, al blijkt steeds meer dat dierlijke cognitie lange tijd onderschat is. De zogenaamde encefalisatie, de verhouding tussen het gewicht van de hersenen en de grootte van het lichaam, is bij mensen met name uitgesproken in de neocortex, het meest complexe en evolutionair bezien het jongste deel van de hersenschors of cortex cerebri, het buitenste deel van de hersenen. De neocortex is bovendien bij zoogdieren en dus ook bij de mens geplooid en gevouwen, waardoor het oppervlak en daarmee het aantal verbindingen tussen de cellen, wordt vergroot. Deze windingen, gyri genoemd, worden gescheiden door groeven, fissurae/fissuren (diep) en sulci (ondiep). Het deel van de menselijke hersenen dat zich heeft ontwikkeld tot neocortex, met name de prefrontale cortex, is groter dan bij elk ander dier.

Een groot deel van de structuur van het brein komt echter overeen met andere diersoorten. Basale systemen zoals systemen die prikkels van buitenaf registreren of de conditie van het lichaam in de gaten houden zijn zelfs gelijk aan die van de eenvoudigste gewervelden.

In de hersenen is een duidelijk verschil zichtbaar tussen grijze stof en witte stof. Grijze stof bestaat uit de cellichamen van de zenuwcellen; witte stof bestaat uit de zenuwvezels (axonen) die de zenuwcellen over lange afstand verbinden. De neocortex bestaat uit grijze stof en is opgebouwd uit zes lagen. Behalve in deze lagen komen cellichamen van zenuwcellen ook voor in kernen (nuclei), in de onderliggende witte stof. De axonen in de witte stof zijn omgeven door een vettige, beschermende en isolerende laag van myeline die verantwoordelijk is voor de witte kleur.

De hersenen bestaan uit twee soorten cellen: zenuwcellen en gliacellen. De verhouding is ongeveer 1:10. Beide soorten cellen komen voor in verschillende celtypen die ook verschillende functies hebben. Onderling verbonden zenuwcellen vormen neurale netwerken. Normaliter zijn zenuwcellen verbonden met minimaal 1000 andere zenuwcellen. Deze neurale netwerken vormen systemen die de basis vormen van perceptie, actie en hogere cognitieve functies.

De zenuwcellen genereren actiepotentialen en sturen op die manier informatie door naar andere cellen. In elk hersengebied bevinden zich zenuwcellen die input ontvangen (afferente zenuwcellen), zenuwcellen die een output produceren (efferente zenuwcellen) en interneuronen. Interneuronen hebben geen connecties buiten het hersengebied waarin ze liggen, maar zorgen voor lokale verwerking.

De gliacellen (Grieks "glia" = lijm) hebben een ondersteunende rol in de hersenen waaronder het produceren van het isolerende myeline, het verschaffen van structuur aan het neuronale netwerk en het verwerken van afval. De meeste soorten gliacellen die zich in het centrale zenuwstelsel bevinden, zijn ook te vinden in het perifere zenuwstelsel. Een uitzondering zijn de oligodendrocyten die in het centrale zenuwstelsel axonen isoleren. In het perifere zenuwstelsel zijn hiervoor de schwanncellen verantwoordelijk.

De hersenen worden omgeven door bindweefselvliezen, de hersenvliezen. Het is een systeem van membranen dat de hersenen scheidt van het schedel. De vliezen zijn van buiten naar binnen opgebouwd uit het harde hersenvlies, het spinnenwebvlies en het zachte hersenvlies. Het spinnenwebvlies is verbonden met het harde hersenvlies en deze worden soms als één laag gezien. Tussen het spinnenwebvlies en het zachte hersenvlies bevindt zich een ruimte, de subarachnoïdale ruimte waarin zich hersenvocht bevindt, waarin de hersenen zweven. Bloedvaten komen het zenuwstelsel binnen via de ruimte boven het zachte hersenvlies. De bloed-hersenbarrière, een functionele scheiding tussen bloedvaten en hersenweefsel beschermt de hersenen enigszins tegen toxines die mogelijk met het bloed mee binnenkomen.

Het hersenvocht circuleert tussen de lagen van de hersenvliezen en door holtes in de hersenen die we ventrikels noemen. Chemisch is het belangrijk voor het metabolisme en mechanisch is het belangrijk als schokdemper. De hersenen wegen ongeveer 1 tot 1,5 kilo. De massa en dichtheid van de hersenen zijn zo hoog dat de hersenen onder hun eigen gewicht in elkaar zakken als ze niet worden gesteund. Doordat ze drijven in het hersenvocht zorgt de opwaartse kracht ervoor dat dit niet gebeurt. Ook zorgt het hersenvocht voor ruimte: omdat de schedel hard en op enkele kleine openingen na gesloten is, zouden de hersenen niet kunnen opzwellen of uitzetten als er geen hersenvocht was en de druk zou bij zwellingen en kneuzingen snel oplopen tot waarden waarbij geen doorbloeding meer mogelijk is, met hersenschade en/of de dood als gevolg.

De hersenen ontvangen signalen van de zintuigen, via de zenuwen. Deze signalen worden door de hersenen geïnterpreteerd waarna reacties worden geformuleerd, gebaseerd op reflexen en aangeleerde kennis. Eenzelfde soort systeem bezorgt aansturende boodschappen vanuit de hersenen via de zenuwen bij de spieren in het hele lichaam.

Zintuiglijke informatie wordt verwerkt door de hersenen. Gezichts-, gevoels- en gehoorsinformatie gaat eerst naar specifieke kernen van de thalamus en daarna naar gebieden van de cortex cerebri die bij dat specifieke sensorische systeem horen. Reukinformatie (fylogenetisch het oudste systeem) gaat eerst naar de bulbus olfactorius, daarna naar andere delen van het olfactorisch systeem. Smaak wordt via de hersenstam geleid naar andere delen van het betreffende systeem. De hersenstam met onder andere de formatio reticularis is onder andere verantwoordelijk voor de regulatie van functies als arousal, waakzaamheid en slaap. In de hersenstam bevinden zich verder zenuwkernen die neurotransmitters als noradrenaline en serotonine produceren. Deze hebben een belangrijke invloed op fluctuaties in onder andere het bewustzijnsniveau en stemmingen.

De interpretatie van signalen uit de omgeving is een proces waarbij de oude delen van de hersenen, die bij mensen en dieren overeenkomen, samenwerken met het nieuwe deel, de neocortex. De neocortex, waar de hogere functies, zoals redeneren, plannen, verbeelding, en logisch denken zich bevinden, is nauw verbonden met de meer primitieve delen van de hersenen, zoals het limbische systeem, waar onder meer angst en agressie zich bevinden. Hierdoor is de interpretatie van de signalen uit de omgeving en de erop volgende reactie vaak een mengeling van "gevoel" en "verstand".

Om bewegingen te coördineren hebben de hersenen een aantal parallelle systemen die spieren besturen. Het motorisch systeem bestuurt de willekeurige bewegingen van spieren, geholpen door de motorische schors, de kleine hersenen (het cerebellum) en de basale ganglia. Ook de neurotransmitter dopamine die in de substantia nigra wordt geproduceerd, speelt hierbij een belangrijke rol. Uiteindelijk stuurt het systeem signalen via het ruggenmerg naar de zogenaamde spiereffectors. Kernen in de hersenstam besturen veel onwillekeurige spierfuncties zoals de ademhaling. Daarnaast kunnen veel automatische handelingen zoals reflexen gestuurd worden door het ruggenmerg.

De hersenen produceren ook een deel van de hormonen die organen en klieren beïnvloeden. Aan de andere kant reageren de hersenen ook op hormonen die elders in het lichaam geproduceerd zijn. De meeste hormonen worden afgegeven aan de bloedsomloop; de besturing van veel hormonen verloopt via de hypofyse.

Hersenen benutten het overgrote deel van de menselijke genen, namelijk 84%. Het brein behoort ook tot de meest complexe structuren van het menselijk lichaam; elke hersenhelft bezit 400 tot 500 verschillende hersengebieden. Qua genetische verschillen van de hersenen, bij meerdere individuen van de menselijke soort, wijken ze weinig van elkaar af, wat er op kan wijzen dat hersenen volgens dezelfde genen worden opgebouwd.

De doorbloeding van de hersenen is anders dan bij de meeste organen in de rest van het menselijk lichaam. In de hersenen spreekt men van centripetale doorbloeding, omdat de bloedvaten van buiten naar binnen lopen. Het bloed wordt aangevoerd door twee keer twee grote slagaders: de twee arteriae vertebrales en de twee arteriae carotides (halsslagaders). De arteriae vertebrales komen samen in de arteria basilaris, die ook de hersenstam van bloed voorziet. De arteria basilaris en de twee arteriae carotides komen samen in de cirkel van Willis. De functie van de cirkel van Willis is dat als een van de toevoerende slagader verstopt raakt, er altijd een andere slagader zorgt dat de hersens doorbloed blijven. Uit de cirkel van Willis ontspringen de twee arteriae cerebri anteriores, de twee ateriae cerebri mediae en de twee arteriae cerebri posteriores. Deze zes slagaders doorbloeden de beide grotehersenhelften. Bij een grote hersenactiviteit verwijden de slagaders en neemt de doorbloeding van de hersenen toe.

Bij mensen zijn er verschillen in de hersenen van mannen en vrouwen, hoewel de functionele implicaties van deze verschillen echter onduidelijk blijven.

In de jaren zestig en zeventig bleek dat de hypothalamus per sekse kleine verschillen vertoont. Er zijn verschillen in de grootte van de cellichamen ervan, in de synapsen zelf en in het aantal synapsen. Ook de amygdala vertoont geslachtsgerelateerde verschillen. Bovendien blijkt dat, gemiddeld, mannen 10% grotere hersenen hebben dan vrouwen. Voor een deel wordt dit verklaard doordat mannen ook een groter lichaam hebben dan vrouwen. Vrouwen echter blijken op sommige plekken meer zenuwcellen te hebben dan mannen, met name in het corpus callosum oftewel de hersenbalk; het deel dat de beide grotehersenhelften met elkaar verbindt. Ook blijken er geen duidelijke verschillen te zijn tussen mannen en vrouwen in mate van lateraliteit van linker- en rechtergrotehersenhelften.

De ontwikkeling van de hersenen verloopt niet lineair, maar is tijdsafhankelijk en ruimtespecifiek.

In de eerste twee levensjaren van een mens worden de bestaande hersencellen volwassen, worden de axonen gemyeliniseerd, en gaan zij steeds meer verbindingen met andere hersencellen maken door toenemende synapsvorming. Dit proces heet "synaptogenese".

Het aantal synapsen is tegen het derde levensjaar opgelopen tot een maximum van zowat 15.000 per cel, wanneer ook de dendrieten een enorme groei hebben doorgemaakt.

Door deze toename zijn de hersenen in de jeugd het meest gevoelig voor leren. "Pruning" is een postnataal proces dat tijdens de kinderjaren en de adolescentie optreedt. Met relatief grote snelheid worden dan een groot aantal van de ongebruikte verbindingen weer ongedaan gemaakt, zodat het opnieuw aanleggen daarvan op latere leeftijd moeizamer zou verlopen, al is het niet onmogelijk. Synaptogenese treedt, in tegenstelling tot wat wetenschappers tot de jaren zestig van de twintigste eeuw geloofden, ook bij volwassenen op. Bijvoorbeeld wanneer mensen in een nieuwe uitdagende situatie worden geplaatst, treedt dit proces opnieuw in werking. Dit is mogelijk dankzij de plasticiteit van de hersenen.

Ontwikkeling van de hersengebieden gebeurt grosso modo in deze volgorde:

Bij de geboorte wegen de hersenen zo'n 350 gr en heeft elke hersencel zowat 2500 synapsen. Tegen het derde levensjaar zijn er dat zo'n 15.000 per cel. Het aantal neuronen neemt op belangrijke plaatsen in de cortex in verschillende fasen toe, evenals het aantal gliacellen. Na zes maanden is het gewicht ongeveer de helft van een volwassen brein. Op een jaar is het tot 60% toegenomen, bij tweeënhalf is dat 75%, rond het zesde levensjaar 90% en tegen het tiende 95%.
Het gewicht van de hersenen bij een volwassen vrouw is 1245 g, bij een volwassenen man 1375 g.

In de tweede tot de vierde maand worden in de visuele cortex synapsen bij gevormd tegen honderdduizend per seconde. Daarbij verliezen baby's bepaalde reflexen.
Objectfixatie van de ogen wordt mogelijk vanaf de derde maand, evenals het grijpen naar een voorwerp. Dieptewaarneming is mogelijk vanaf de vierde maand. Kleur en vorm wordt onderscheiden vanaf de vijfde, zesde maand, evenals vrijwillige oogbewegingen.
Met acht maanden is herinnering aan een verborgen voorwerp mogelijk.

Baby's onder de zes maanden zijn in staat om zowat alle soorten gezichten te onderscheiden, zelfs die van individuele apen. Tussen zes en negen maanden leren zij individuele gezichten steeds beter te herkennen. Door "pruning", waarbij ongebruikte synapsen weer verdwijnen, neemt de herkenbaarheid van niet gestimuleerde gezichtswaarneming opnieuw af. Zo zal de fysionomieherkenning van andere soorten verloren gaan, tenzij deze in speciale omstandigheden gestimuleerd zou blijven.

Pasgeborenen kunnen alle mogelijke taalklanken onderscheiden (of die nu in de eigen taal voorkomen of niet). Tussen de zes en twaalf maanden zijn baby's gevoelig voor de klanken van de eigen moedertaal en neemt de gevoeligheid voor klanken van andere talen (door pruning) af. Daarom horen Japanners bijvoorbeeld geen verschil tussen onze r en l en horen wij geen verschil tussen de verschillende Chinese a's of Indische s'en.

Rond de leeftijd van een jaar is het synaptisch netwerk in de taalgebieden het dichtst en begint taalvaardigheid zich te ontwikkelen. Tussen de veertiende en de tweeëntwintigste maand leren kinderen gemiddeld drie nieuwe woorden per dag. (Tussen zes en acht jaar is er een tweede taalgolf met gemiddeld zo'n twaalf woorden per dag.)

Algemeen gaat binnen de taalgebieden de ontwikkeling van de auditieve cortex qua synapsvorming vooraf aan die van het receptieve taalgebied (nodig voor taalbegrip). Dan volgen de motorische taalgebieden (voor het kunnen spreken). De linker gyrus angularis (pariëtale-kwabgebied voor associatie tussen gesproken en geschreven woord), belangrijk voor lezen, ontwikkelt zich later.

Volgens sommigen duurt de 'gevoelige periode' voor het ontwikkelen van 'absoluut gehoor' tot het zevende levensjaar. Anderen nemen een periode tot het twaalfde levensjaar aan.

Toename van de vocabulaire van kinderen tussen twee en drie jaar correleert met de tijdshoeveelheid die de ouders besteden om tegen het kind te praten.

In de hersengebieden die voor de hogere vaardigheden instaan, frontale cortex (complexere vaardigheden zoals emoties controleren, vooruitziendheid, plannen, structureren, motiveren en onderdrukken van gedrag) en pariëtale cortex (integratie zintuiginformatie en ruimtelijk denken), treedt synaptogenese en pruning pas veel later op.

Vergeleken met apen is synaptogenese en pruning bij mensen een langdurig proces.

Het aantal synaptische verbindingen dat in de menselijke hersenen gemiddeld tegelijk aanwezig is, wordt geschat op 10.




</doc>
<doc id="542508" url="https://nl.wikipedia.org/wiki?curid=542508" title="Allergoloog">
Allergoloog

Een allergoloog is een gespecialiseerde internist die zich bezighoudt met de diagnostiek en behandeling van allergieën.

Hieronder volgt een (incomplete) lijst van gevoeligheden die de allergoloog kan zien:


Het vakgebied allergologie is een subspecialisme van Interne geneeskunde en heeft vele raakvlakken met andere specialismen. Na de opleiding geneeskunde, waarna men basisarts is, duurt de opleiding 6 jaar, waarvan 4 jaar interne geneeskunde en 2 jaar allergologie-immunologie. Opleidingscentra in Nederland zijn Erasmus MC te Rotterdam en UMCG te Groningen.


</doc>
<doc id="542579" url="https://nl.wikipedia.org/wiki?curid=542579" title="Blastoom">
Blastoom

Een blastoom is in de geneeskunde een tumor uitgaande van blasten, cellen waaruit zich andere cellen vormen en die dus normaal gesproken een voorloperfunctie hebben. Bekende vormen zijn het retinoblastoom (netvlieskanker), het nefroblastoom (Wilms tumor, een vorm van nierkanker) en het neuroblastoom. Alle zijn vormen van kanker die vooral bij jonge kinderen optreden. Over het algemeen speelt een erfelijke vatbaarheid een belangrijke rol. 

Ook bij de hersentumoren is er een Glioblastoom. 


</doc>
<doc id="542595" url="https://nl.wikipedia.org/wiki?curid=542595" title="Herpes gestationis">
Herpes gestationis

Herpes gestationis is een huidziekte met blaren en ernstige jeuk, die zeer zelden in de zwangerschap optreedt. Omdat de aandoening weinig met herpes (een virusinfectie) te maken heeft, maar meer met pemfigoïd (een auto-immuunziekte) is pemphigoides gestationis een duidelijker naam.

Rond de navel ontstaan huidafwijkingen die leiden tot blaren, de ziekte breidt zich dan hiervandaan uit. Net als bij veel andere auto-immuunziekten is de oorzaak niet goed begrepen. Net als bij bulleus pemfigoïd worden antistoffen gevormd tegen eiwitten van de hemi-desmosoom die de opperhuid aan de lederhuid verankert, meestal tegen collageen XVII, soms tegen BP230. Deze antistoffen verzwakken de aanhechting, en daardoor ontstaat blaarvorming.

Het is niet besmettelijk, de jeuk kan worden bestreden met lokale corticosteroïden. Na de zwangerschap geneest het vanzelf (hoewel bij een enkeling de klachten blijven bestaan). Bij een volgende zwangerschap kunnen de klachten terugkomen. Er is geen extra risico voor de ongeboren baby.


</doc>
<doc id="542611" url="https://nl.wikipedia.org/wiki?curid=542611" title="Nierfalen">
Nierfalen

Nierfalen of nierinsufficiëntie is de situatie die ontstaat als de nieren niet meer, of nauwelijks meer, werken. Dit heeft gevolgen voor vrijwel alle functies die normaal door een gezonde nier werden geregeld, zoals: urineproductie, zuivering van het bloed van medicijnen en afvalstoffen van het metabolisme (onder andere ureum), het zuur-base evenwicht van het lichaam, de hormonale regulering van de bloeddruk, de hoeveelheid water in het lichaam, de concentratie van allerlei elektrolyten in het bloed, de vorming van rode bloedcellen.

De concentratie van stikstofverbindingen en afvalstoffen zoals ureum en creatinine in het bloed gaat omhoog. Een oud medisch woord hiervoor is azotemie. Ook natrium en kalium kunnen niet voldoende worden uitgescheiden. De vochtbalans komt in gevaar: gedronken vocht kan niet makkelijk worden uitgescheiden. Het lichaam verzuurt doordat er geen H-ionen meer kunnen worden weggewerkt met de urine. De fosfaatbalans raakt van slag. Er ontstaat vaak anemie door gebrek aan epo, het hormoon dat de vorming van rode bloedcellen stimuleert. De bloeddruk stijgt onder andere door overvulling. Daarnaast verliest het lichaam waardevolle stoffen, zoals eiwit, omdat de nieren deze niet meer vast kunnen houden (niet kunnen resorberen). De hoeveelheid eiwit die dan wordt uitgescheiden met de urine, heet de eiwitklaring en is een maat voor de ernst van de nierinsufficiëntie.

In het verleden leidde dit syndroom onvermijdelijk tot de dood. De fatale afloop kon wat worden uitgesteld door een strikt dieet, met een vocht- en eiwitbeperking om de nieren zo veel mogelijk te ontlasten.

Een belangrijke oorzaak van nierfalen is combinatie van medicijnen. De aan ouderen regelmatig voorgeschreven combinatie van een op het angiotensinesysteen werkende bloeddrukverlager (ACE-remmer of angiotensine receptorblokker), een ontstekingsremmer (NSAID) en een diureticum (plaspil) is een belangrijke oorzaak van nierfalen en kan in potentie fataal aflopen.

Sinds 1945, toen de Nederlander Willem Johan Kolff in Kampen de eerste geslaagde experimenten deed met een functionerende kunstnier, is er weer hoop voor deze patiënten. Ze kunnen door nierdialyse vaak jarenlang in goede conditie worden gehouden en na een niertransplantatie uiteindelijk weer een normaal leven leiden, zelfs zonder dieet, zij het met medicatie.

In Nederland heeft de KNMP in 2014 een zakboekje uitgegeven met daarin de gevolgen voor het medicijngebruik bij verminderde nierfunctie. 


</doc>
<doc id="542625" url="https://nl.wikipedia.org/wiki?curid=542625" title="Aardbeientong">
Aardbeientong

Aardbeientong of frambozentong is in de geneeskunde een symptoom waarbij de tong eerst wit wordt en na een aantal dagen rood en gezwollen en regelmatig bespikkeld met rode puntjes, in een verdeling zoals de zaadjes op de buitenkant van een aardbei. De puntjes zijn gezwollen papillen. Het komt onder meer voor bij de kinderziekte roodvonk en de ziekte van Kawasaki.

Het zou vaker worden gezien bij streptokokkeninfecties.


</doc>
<doc id="542633" url="https://nl.wikipedia.org/wiki?curid=542633" title="Aerofagie">
Aerofagie

Aërofagie is het medische woord voor "lucht slikken". Dit gebeurt vaak onbewust (bijvoorbeeld bij nervositeit) en leidt tot een vol gevoel, en/of tot meer boeren dan normaal, of tot meer winden laten, of beide.

Daarnaast is het mogelijk dat in de darm meer gas wordt geproduceerd dan normaal: niet alle boeren en winden zijn op aerofagie terug te voeren.


</doc>
<doc id="542636" url="https://nl.wikipedia.org/wiki?curid=542636" title="Ageusie">
Ageusie

Ageusie is een medisch woord voor 'niet kunnen proeven'. Soms duidt dit op een neuspassagestoornis, aangezien veel van de smaakzin eigenlijk op geurperceptie berust. De echte smaakzin huist echter op de tong en kan ook uitvallen. 



</doc>
<doc id="542638" url="https://nl.wikipedia.org/wiki?curid=542638" title="Antipyreticum">
Antipyreticum

Een antipyreticum of febrifugum is in de geneeskunde een koortsverlagend middel. Voorbeelden zijn paracetamol, aspirine en de NSAIDs.

Redenen om antipyretica in te zetten zijn onder meer:


</doc>
<doc id="542648" url="https://nl.wikipedia.org/wiki?curid=542648" title="Alveolitis (longziekte)">
Alveolitis (longziekte)

Alveolitis is in de geneeskunde een ontsteking van de longblaasjes (alveoli).

Er zijn verschillende vormen: 


</doc>
<doc id="542662" url="https://nl.wikipedia.org/wiki?curid=542662" title="Allergische alveolitis">
Allergische alveolitis

Allergische alveolitis ("Extrinsieke allergische alveolitis, allergische interstitiële pneumonitis, pneumoconiose door organisch stof") is een ontsteking in en rond de longblaasjes door een late allergische reactie op geïnhaleerd organisch stof of (minder vaak) chemicaliën.
Het is vrij vaak een beroepsgerelateerde of hobbygerelateerde aandoening, evenals silicose of asbestose, die veroorzaakt worden door inademing van respectievelijk steenstof en asbeststof, hoewel hierbij een geheel ander ziekteverwekkend mechanisme van toepassing is.

De enige behandeling is stoppen van de blootstelling in een zo vroeg mogelijk stadium; als men er op tijd bij is zijn de verschijnselen (vooral ademnood) meestal volledig reversibel.


</doc>
<doc id="542667" url="https://nl.wikipedia.org/wiki?curid=542667" title="Azotemie">
Azotemie

Azotemie is een wat ouderwets medisch woord voor te veel stikstofverbindingen in het bloed, meestal door nierfalen. (Azote is Frans voor stikstof). De stikstof is gebonden in de vorm van ureum. Is de aandoening het gevolg van leverfalen dan komt er ammoniak in het bloed.
Het hebben van azotemie maakt contrastonderzoeken waarbij niet organisch gebonden jodium gebruikt wordt riskanter.


</doc>
<doc id="542672" url="https://nl.wikipedia.org/wiki?curid=542672" title="Calciumantagonist">
Calciumantagonist

Een calciumantagonist is een receptorantagonist die de calciumkanaaltjes in het celmembraan van spiercellen blokkeert, waardoor transport van calciumionen bemoeilijkt wordt. Deze middelen worden daarom ook wel calciumkanaalblokkeerders genoemd. 

Het effect is dat de spieren zich minder sterk samentrekken. Deze middelen vertragen dus de contractiekracht van onder andere de hartspier en worden vooral als middel tegen hoge bloeddruk gebruikt. Daarnaast hebben ze op het hart een gering geleidingsvertragend effect.

Er worden grofweg twee soorten calciumantagonisten onderscheiden: dihydropyridine- en non-dihydropyridine-calciumkanaalblokkeerders. Dihydropyridine-calciumkanaalblokkeerders zijn amlodipine, aranidipine, azelnidipine, barnidipine, benidipine, cilnidipine, clevidipine, isradipine, efonidipine, felodipine, lacidipine, lercanidipine, manidipine, nicardipine, nifedipine, nilvadipine, nimodipine, nisoldipine, nitrendipine, pranidipine. 

Bijwerkingen: van de dihydropyridine-calciumkanaalblokkeerders zijn: 

Non-dihydropyridine-calciumkanaalblokkeerders zijn:


</doc>
<doc id="542678" url="https://nl.wikipedia.org/wiki?curid=542678" title="Ceruloplasmine">
Ceruloplasmine

Ceruloplasmine is het transporteiwit dat in het bloed zorgt voor het transport van koperionen, zoals transferrine zorgt voor het transport van ijzer. 
Ceruloplasmine is een glycoproteïne opgebouwd uit 8 subunits, dat in de lever wordt aangemaakt. De belangrijkste functies van ceruloplasmine zijn:

In het bloed in ongeveer 95% van het koper gebonden aan ceruloplasmine. Koper wordt vanuit de darm naar de lever getransporteerd en wordt daar opgeslagen. Daarna kan het koper uit de lever worden opgenomen door ceruloplasmine en ter beschikking worden gesteld aan andere organen of het wordt uitgescheiden met de gal.

Ceruloplasmine wordt gemeten in patiënten die worden verdacht van de ziekte van Wilson. Er wordt dan een verlaagd ceruloplasmine gevonden. Bij de ziekte van Wilson vindt er koperstapeling plaats in verschillende organen.
Stoornissen van het kopermetabolisme zijn uiterst zeldzaam. 




</doc>
<doc id="542713" url="https://nl.wikipedia.org/wiki?curid=542713" title="Transporteiwit">
Transporteiwit

Een transporteiwit is een eiwit in het bloed dat slecht oplosbare stoffen bindt op zo'n manier dat de stof elders weer kan worden afgesplitst of afgegeven. 

Hemoglobine is bijvoorbeeld een zuurstoftransporteiwit, transferrine een ijzertransporteiwit. 

Sommige eiwitten kunnen een enorm aantal verschillende stoffen op deze manier binden, zoals albumine. Als twee stoffen op dezelfde plaats van een transporteiwit moeten binden om te worden getransporteerd, kan dit leiden tot bindingscompetitie, waarbij een van de stoffen vaak in een veel hogere concentratie in een werkzame vorm in het bloedplasma aanwezig is, wat een bekende vorm van farmacologische interactie is.


</doc>
<doc id="542714" url="https://nl.wikipedia.org/wiki?curid=542714" title="Farmacologische interactie">
Farmacologische interactie

Bij een farmacologische interactie treedt er wisselwerking op tussen de fysiologische invloed van verschillende stoffen op een organisme. Er bestaan verschillende soorten farmacologische interacties. Stoffen kunnen elkaars werking versterken in het geval van agonisten of verzwakken in het geval van antagonisten. In sommige gevallen kan een andere werking optreden die niets met de werking van de afzonderlijke componenten te maken schijnt te hebben. Farmacologische interacties kunnen gewenst of ongewenst zijn. Doorgaans zijn de oorzaken van farmacologische interacties onbekend. Farmacologische interacties kunnen per individu sterk verschillen en afhankelijk zijn van externe omstandigheden. Sommige geneesmiddelen kunnen onderling of met een cocktail van stoffen die in voedings- en genotmiddelen of cosmetica voorkomen, gevaarlijke interacties vertonen. 

Farmacologische interacties zijn voor toxicologen meestal moeilijk te onderzoeken. Het aantal mogelijke combinaties waarin farmacologisch actieve stoffen kunnen voorkomen is in de praktijk oneindig groot. Daarom zijn medicatiebewaking en meldingen van bijwerkingen van medicijnen en van ongevallen ten gevolge van combinaties van medicijngebruik van groot belang. Het toenemend medicijngebruik bij ouderen is een reden tot zorg aangezien er weinig bekend is over de bijwerkingen van geneesmiddelen en combinaties van geneesmiddelen bij ouderen. Tijdens de ontwikkeling van veel geneesmiddelen wordt het farmacologisch en toxicologisch onderzoek naar de werking en de bijwerkingen van geneesmiddelen voornamelijk uitgevoerd met proefpersonen die betrekkelijk jong zijn.


Er bestaan verschillende websites waar interacties online kunnen afgetoetst worden.

Medscape Drug interaction Checker 

Drugs com interaction checker

Web MD interaction Checker

Niet alle interactie checkers geven hetzelfde antwoord.

Deze online interactiechecker verzamelt de interacties van meerdere bronnen. En komt zo tot een vollediger antwoord.


</doc>
<doc id="542722" url="https://nl.wikipedia.org/wiki?curid=542722" title="SIS-model">
SIS-model

Het SIS-model is een eenvoudig ziektecompartimentenmodel, waarbij na het doormaken van de infectie geen immuniteit optreedt (zoals bij het SIR-model).

De situatie wordt vereenvoudigd tot 2 compartimenten: S (vatbaar; "susceptible") en I (besmettelijk; "infectious").
Dit is een goed en eenvoudig model voor ziekten als gonorroe.

formula_1

Deze letters worden ook gebruikt om het aantal individuen in elk compartiment aan te geven; dit is tijdsafhankelijk: S(t) en I(t).


</doc>
<doc id="542725" url="https://nl.wikipedia.org/wiki?curid=542725" title="Cholesteatoom">
Cholesteatoom

Cholesteatoom is een aandoening waarbij zich in het middenoor huidcellen en smeer ophopen die afkomstig zijn van een invaginatie van het trommelvlies en die niet meer zoals normaal via de uitwendige gehoorgang worden afgevoerd. Bijna altijd is dit het gevolg van een slecht werkende buis van Eustachius, waardoor het middenoor niet goed belucht kan worden en een chronisch "vacuüm" ontstaat met een ingetrokken trommelvlies dat op de zwakste plaats (meestal achterboven, de zogenaamde membraan van Shrapnell) een soort zakje gaat vormen waaruit de afgestoten huidcellen niet kunnen verdwijnen naar de buitenwereld, maar zich ophopen en zo het zakje vullen en dus vergroten.

Op zichzelf is het cholesteatoom goedaardig, maar omdat er in het middenoor niet veel ruimte is en de fragiele structuur van de gehoorbeentjes in het middenoor snel in de verdrukking raakt, kan een onbehandeld cholesteatoom, als het niet op tijd wordt ontdekt, toch veelal tot schade aan het middenoor en uiteindelijk tot doofheid leiden. In ernstige gevallen breidt het cholesteatoom zich zo uit dat de hersenvliezen worden bereikt en er een hersenvliesontsteking (meningitis) kan ontstaan. Ook kan de aangezichtszenuw (nervus facialis) worden kapot gedrukt met een verlamde gelaatshelft als gevolg.

De behandeling bestaat uit operatieve volledige verwijdering van de cholesteatoommassa en het huidzakje. Geregelde controle op recidief blijft levenslang noodzakelijk.



</doc>
<doc id="542742" url="https://nl.wikipedia.org/wiki?curid=542742" title="Colectomie">
Colectomie

Colectomie is in de geneeskunde de naam van een operatie, namelijk de verwijdering van de dikke darm (het "colon"). Redenen hiervoor kunnen zijn zeer uitgebreide verlittekening, sterke anderszins onbehandelbare ontsteking, aanwezigheid van zeer veel poliepen, diverticulitis, of een kwaadaardige tumor. Meestal zal worden getracht zo veel mogelijk van de dikke darm te sparen en dan bv. een hemicolectomie (verwijdering van de halve dikke darm) uitvoeren.

Soms is het mogelijk de continuïteit van de darm te herstellen, indien niet dan zal er een stoma moeten worden aangelegd.


</doc>
<doc id="542750" url="https://nl.wikipedia.org/wiki?curid=542750" title="Strongyloides stercoralis">
Strongyloides stercoralis

Strongyloides stercoralis is een parasitaire rondworm. Deze soort veroorzaakt de infectieziekte strongyloïdiasis.

De levenscyclus van deze nematode is iets ingewikkelder dan gemiddeld bij deze rondwormen. Er bestaan twee cycli naast elkaar, een cyclus als louter parasiet en een cyclus als vrijlevende worm die weer kan overgaan in een cyclus als parasiet. Dit heeft als voordeel dat de worm zich een paar generaties lang kan voortplanten buiten de gastheer om.

De zogenaamde rhabditiforme larve leeft in de dunne darm en kan via feces worden uitgescheiden. Er zijn dan drie mogelijkheden.

(1) De directe cyclus, de larve wordt (door slechte hygiënische toestanden) opnieuw ingeslikt. In de dunne darm rijpen ze dan tot parasitaire vrouwtjes. Deze vrouwtjes produceren parthenogenetisch rhabditiforme larven die weer met de ontlasting de darm verlaten. 

(2) Een tweede mogelijkheid is dat de larve zich in de grond na twee vervellingen ontwikkelt tot een besmettelijke filariforme larve. Deze larve kan via de huid bij een mens binnendringen en migreert naar de longen via de bloedbaan, en bereikt de maag door te worden opgehoest en ingeslikt. In de dunne darm rijpt de larve tot een parasitair vrouwtje. Dit vrouwtje produceert weer ongeslachtelijk rhabditiforme larven die weer met de ontlasting de darm verlaten.

(3) Een rhabditiforme larve die vrijlevend blijft. De larven voltooien hun ontwikkeling in de bodem en groeien op tot vrouwtjes en mannetjes. Deze volwassen wormen paren en het vrouwtje produceert daarna eieren waaruit rhabditiforme larven komen. Deze kunnen zich ontwikkelen tot besmettelijke filariforme larven en dringen weer een gastheer binnen. Andere rhabditiforme larven ontwikkelen zich weer tot de geslachtelijke, vrijlevende vorm en produceren opnieuw eitjes. Deze vrijlevende vormen zijn dus een belangrijk reservoir in de natuur van waaruit steeds weer nieuwe besmettingen kunnen optreden. 


</doc>
<doc id="542802" url="https://nl.wikipedia.org/wiki?curid=542802" title="Proef van Lasègue">
Proef van Lasègue

De proef van Lasègue is in de geneeskunde een test om te evalueren of er sprake is van prikkeling van een zenuwwortel op het punt waar deze uit de wervelkolom tevoorschijn komt. Hiertoe wordt er licht aan de zenuw getrokken. Als dit aanleiding geeft tot ergere pijn zit de zenuwwortel waarschijnlijk in meerdere of mindere mate knel. Vaak is de oorzaak hiervan een rughernia.

De proef (straight leg raising test) wordt als volgt uitgevoerd: de patiënt ligt op de rug met gestrekte benen. De onderzoeker tilt eerst het ene, dan het andere been langzaam in gestrekte toestand op. Hierdoor wordt er enigszins aan de nervus ischiadicus en de bijbehorende zenuwwortels getrokken. Vanaf een bepaalde hoek van optillen van het gestrekte been kan de patiënt uitstralende pijn in dit been gewaar worden. Dit maakt verder heffen zeer onaangenaam. De proef van Lasègue is in dit geval positief. De arts meet of schat dan de hoek en noteert deze samen met welk been het betreft, bv. "Lasegue links 30 graden, rechts 90 graden" als de pijn bij het linkerbeen al bij dertig graden heffing optrad, en bij het rechterbeen pas bij 90 graden.

De proef van Lasègue is negatief wanneer men het gestrekt been tot 90 graden kan heffen zonder dat de patiënt pijn voelt.

Bij niet lenige mensen (maar ook bij bijvoorbeeld veel voetballers) is een vals positieve proef van Lasègue mogelijk. De pijn die ze hierbij voelen zit in de rekking van de pezen en spieren van de achterkant van het bovenbeen (de hamstrings), niet in de zenuw. Hier spreekt men van "tight hamstrings".

De proef van Lasègue wordt meestal uitgevoerd bij mensen met lage rugpijn, om onderscheid te kunnen maken tussen lumbago (rugpijn zonder wortelprikkeling) en ischias (rugpijn met wortelprikkeling, vaak ten gevolge van een rughernia). De test is niet 100 procent betrouwbaar, maar geeft meestal snel een goede evaluatie.

Andere tekens waarop kan worden gelet zijn het teken van Kernig en het teken van Brudzinski, welke vooral in de context van meningeale prikkeling worden onderzocht.


</doc>
<doc id="543389" url="https://nl.wikipedia.org/wiki?curid=543389" title="Scafognathiet">
Scafognathiet

Aan de zijkant van de tweede maxille zit bij Decapoda een bladvormige flap (exopodiet) aangehecht, de scafognathiet, die een respiratorische functie heeft. Door een krachtige, ritmische beweging in een smalle ruimte, ontstaat een waterstroom door de kieuwkamer. Die waterstroom komt bij de poten naar binnen en gaat via de antennes naar buiten. Bij de helmkrab is dit vanwege de ingegraven levenswijze net andersom.<br>
De pompende werking van de scafognathiet is positief gecorreleerd met de temperatuur en wordt door het ganglion oesophagicum gestuurd.


</doc>
<doc id="543540" url="https://nl.wikipedia.org/wiki?curid=543540" title="Cardioversie">
Cardioversie

Cardioversie is in de cardiologie een ingreep met het doel een hart dat in een gestoord ritme klopt, in sinusritme te laten kloppen, wat de normale toestand is. Het gestoorde ritme is meestal, maar niet altijd, boezemfibrilleren. Hiervoor bestaan verschillende methoden, met name "chemische" en "elektrische" cardioversie. 

Bij chemische cardioversie wordt onder bewaking van het ECG een geneesmiddel intraveneus toegediend. 

Bij elektrische cardioversie wordt de patiënt kortdurend onder narcose gebracht waarna getracht wordt door een elektrische schok (soortgelijk aan die van een defibrillator) het ritme te herstellen, bij uitblijven van succes worden een aantal pogingen gedaan met toenemende elektrische energie.

In alle gevallen moet reanimatieapparatuur aanwezig zijn.

Als de ritmestoornis langer dan 24 uur bestaat mag er niet meer elektrisch gecardioverteerd worden in verband met het gevaar op embolieën die zouden kunnen ontstaan uit stolsels die zich inmiddels al in het hart kunnen hebben gevormd. In dergelijke gevallen moet de patiënt eerst worden ontstold, tenzij hij of zij hemodynamisch echte problemen heeft (kortademigheid, shock). Als de instelling van de stollingsremmers (met bijvoorbeeld acenocoumarol) stabiel is kan alsnog een poging tot cardioversie worden gewaagd.

Het lukt niet altijd het normale ritme te herstellen; in dergelijke gevallen moet de ritmestoornis worden geaccepteerd. Soms is het mogelijk na instelling van de patiënt op een of meer antiaritmica een nieuwe poging te wagen.


</doc>
<doc id="543590" url="https://nl.wikipedia.org/wiki?curid=543590" title="Epispadie">
Epispadie

Epispadie is een aangeboren afwijking van het mannelijk geslachtsorgaan, waarbij de opening van de plasbuis (urethra) niet in de top van de eikel is gelegen maar ergens aan de rugzijde van de eikel of de penis.

De afwijking is onschadelijk maar soms lastig bij plassen en bij geslachtsgemeenschap, vooral als de opening ver naar achteren zit. Bovendien worden afwijkingen aan de geslachtsorganen vaak als zeer psychologisch belastend ervaren. Desgewenst kan een cosmetische en/of functionele correctie worden verricht. Hoe lastig dit is hangt van de specifieke situatie in het individuele geval af.

Ligt de opening van de urethra niet aan de bovenkant maar aan de onderkant van de eikel dan spreekt men van hypospadie, deze afwijking komt veel meer voor.


</doc>
<doc id="543882" url="https://nl.wikipedia.org/wiki?curid=543882" title="Erythrasma">
Erythrasma

Erythrasma is een oppervlakkige infectie van de huid met de bacterie "Corynebacterium minutissimum", meestal op plaatsen waar huidplooien elkaar raken (bijvoorbeeld lies, oksel, onder de borsten). De huid verkleurt vrij sterk rood tot bruinrood. Het beeld kan lijken op een gewone schimmelinfectie of op eczeem, maar bij beschijnen met ultraviolet licht treedt een koraalrode fluorescentie op.

De aandoening is onschuldig en bestrijding met diverse crèmes is tamelijk eenvoudig mogelijk.


</doc>
<doc id="543896" url="https://nl.wikipedia.org/wiki?curid=543896" title="Esotropie">
Esotropie

Esotropie is het scheelzien met de oogassen naar elkaar toe staand. De aandoening kan constant aanwezig zijn, of met tussenpozen voorkomen, en kan de lijder een "scheel" voorkomen geven. Esotropie wordt soms ten onrechte een "lui oog" genoemd, dat eigenlijk naar amblyopie verwijst—een verminderd zicht aan een of beide ogen, dat niet het gevolg is van een medische aandoening aan het gezichtsvermogen en dat niet kan worden verholpen door het gebruik van corrigerende lenzen. Amblyopie kan wel voortvloeien uit esotropie dat zich manifesteert in de kindertijd: om de symptomen van diplopie of dubbelzicht op te heffen zullen de hersenen van het kind het beeld van het esotropische oog negeren of "onderdrukken". Indien dit niet wordt behandeld, zal dit leiden tot amblyopie. Mogelijke behandelingen voor esotropie zijn het dragen van een bril, het gebruik van prisma's en/of orthoptische oefeningen en/of een operatie aan de oogspieren.


</doc>
<doc id="543901" url="https://nl.wikipedia.org/wiki?curid=543901" title="Ewing-sarcoom">
Ewing-sarcoom

Het Ewing-sarcoom is een zeldzame, zeer kwaadaardige vorm van botkanker, die vooral wordt gevonden bij jonge kinderen en adolescenten in de lange pijpbeenderen, meestal het dijbeen (femur), opperarmbeen humerus en scheenbeen (tibia). Ook het bekken is regelmatig aangedaan. Indien het Ewing sarcoom voorkomt in de ribben spreekt men van Askin's tumor. Een enkele maal komt het Ewing-sarcoom ook voor in weke delen. Het Ewing sarcoom moet beschouwd worden als een tumor met een hoge maligniteitsgraad. Het metastaseert daarom snel, met een voorkeur voor de longen (in 40% van de gevallen).

Het Ewing-sarcoom is na het osteosarcoom de vaakst voorkomende vorm van botkanker bij kinderen. Jongens zijn vaker aangedaan dan meisjes. De incidentie is het hoogst tussen het 5e en het 15e levensjaar en uiterst zeldzaam bij mensen ouder dan dertig jaar.

Het Ewing-sarcoom presenteert zich meestal door plaatselijke pijn en zwelling. Bijkomende symptomen zijn onder andere koorts, gewichtsverlies en anemie. Een aanzienlijk deel van de tumoren is al uitgezaaid op het moment van diagnose. Diagnose is meestal reeds op basis van normale röntgenfoto's te stellen, waarop de tumoren te zien zijn als slecht omschreven, lytische laesies met een destructief karakter. TNM-stadiëring vindt meestal plaats met behulp van MRI.

De behandeling is primair chirurgisch en vaak sterk verminkend omdat vaak amputatie noodzakelijk is. Om de tumor te verkleinen wordt vaak voor de ingreep eerst chemo- gegeven. Na resectie is een nabehandeling met chemotherapie en/of radiotherapie nodig. Het sarcoom is vernoemd naar zijn ontdekker James Ewing.

De vijfjaarsoverleving bedraagt 60-75%. De prognose is sterk afhankelijk van de grootte en de lokalisatie van de tumor (in verband met de mogelijkheid tot operatieve verwijdering), de mate van uitzaaiing en de leeftijd van de patiënt waarop de tumor zich openbaart.


</doc>
<doc id="543961" url="https://nl.wikipedia.org/wiki?curid=543961" title="Excoriatie">
Excoriatie

Excoriatie of krabeffect is in de geneeskunde een aanduiding voor een oppervlakkig huiddefect zoals door stukkrabben van de huid kan ontstaan. Bij een schaafwond door andere oorzaken dan krabben spreekt men eerder van "abrasie".


</doc>
<doc id="543969" url="https://nl.wikipedia.org/wiki?curid=543969" title="Expectorans">
Expectorans

Een expectorans (mv: expectorantia) is een middel om het ophoesten van slijm te vergemakkelijken. Een voorbeeld is guaifenesine en tolubalsem.

Expectorantia zijn middelen die in hoestdranken worden gebruikt, naast middelen die juist het overmatig hoesten beperken zoals codeïne. 


</doc>
<doc id="544198" url="https://nl.wikipedia.org/wiki?curid=544198" title="Schaamte">
Schaamte

Schaamte is een onaangename psychosociale emotie waarvoor de angst om door anderen misprezen of zelfs niet meer door de groep geaccepteerd te worden bepalend is. 

Schaamte is daarmee een sterk cultureel bepaald fenomeen, dat ongeveer de tegenpool van het eergevoel vormt. In tegenstelling tot juridische definities van schuld is schaamte strikt subjectief, zodat mensen die identieke daden stellen zich individueel meer, minder of helemaal niet daarvoor kunnen schamen.
Het Franse woord gène (dat onder meer teruggaat op "gehenna", Hebreeuws voor hel of folterondervraging) benadrukt de fysiek merkbare onbehaaglijkheid die met schaamte vaak gepaard gaat.

Uitingsvormen zijn onder andere het vermijden van sociaal contact, bijvoorbeeld door het fysiek uit de weg gaan van bepaalde groepen personen, het vermijden van een bepaald (gespreks)onderwerp, het zorgvuldig bedekt houden van bepaalde lichaamsdelen, objecten of activiteiten (in moreel delicate, onder meer erotische, context) of in meer figuurlijke zin het afwenden van de blik en het vermijden van oogcontact.

Naast schaamte voor iemands eigen gedragingen of nalaten, bestaat er ook "plaatsvervangende" schaamte. Hierbij associeert de persoon die zich schaamt zich met de gedraging van (een) ander(en), en voelt zich daarbij onprettig. Dit fenomeen doet zich voor bij gedrag van mensen in de nabijheid van de persoon die zich (plaatsvervangend) schaamt, maar de term wordt ook gebruikt indien mensen zich geconfronteerd zien met de gevolgen van gedrag van iemand waarbij zij zich ongemakkelijk voelen, al dan niet in combinatie met een schuldgevoel omdat men daartegen niets onderneemt.

Verder bestaat "collectieve" schaamte, voor wat verweten kan worden aan een groep waartoe men behoort, bijvoorbeeld van een burger voor zijn staat, ongeacht of men (bijvoorbeeld als kiezer) enige invloed kon uitoefenen of niet, zelfs voor dingen die gebeurden voor men zelf geboren was. Dat kan belangrijke politieke gevolgen krijgen, zoals de Wiedergutmachung.

Het kwetsen van het seksueel schaamtegevoel van een ander kan strafbaar zijn; zie ook aanranding, en in bredere context eerroof.



</doc>
<doc id="544210" url="https://nl.wikipedia.org/wiki?curid=544210" title="James Ewing">
James Ewing

James Ewing (Pittsburgh, 25 december 1866 — New York City, 16 mei 1943) was een Amerikaans patholoog die bekend werd door zijn ontdekking van een kwaadaardige vorm van kanker die naar hem Ewing-sarcoom is genoemd.



</doc>
<doc id="544592" url="https://nl.wikipedia.org/wiki?curid=544592" title="Rinitis">
Rinitis

Rinitis is de aanduiding voor aandoeningen van de neus, zoals een geïrriteerde of ontstoken neus. De symptomen zijn een loopneus, niezen, een verstopte neus en verder geïrriteerde oren, ogen en keel.

Allergische rinitis is verwant aan astma en komt vaak samen met astma voor. Het is een chronische of acute ontsteking van het neusslijmvlies, die veroorzaakt wordt door een virus, bacterie, door een parasiet of door een oorzaak van buiten af. Deze ontsteking zorgt voor de genoemde symptomen.

De volgende ICD-codes worden gebruikt voor de typen rinitis:


</doc>
<doc id="544683" url="https://nl.wikipedia.org/wiki?curid=544683" title="Draagmoeder">
Draagmoeder

Een draagmoeder - ook wel "surrogaatmoeder" genoemd - is een vrouw die voor iemand anders een kind draagt en baart. Dat is doorgaans een heteropaar waarvan de vrouw wel goede eicellen kan produceren maar om allerlei redenen niet zelf kinderen kan dragen en/of baren. Een eicel van zo'n wensmoeder wordt dan bevrucht met het zaad van de wensvader en in de baarmoeder van de draagmoeder geplaatst. Soms ook wordt de draagmoeder bevrucht met het zaad van de wensvader en dan is en blijft zij dus de genetische moeder. In zo'n geval is de draagmoeder meestal een vriendin of zelfs familie van de wensouders.

De draagmoeder kan op verschillende wijzen zwanger worden. Er kan gebruik worden gemaakt van kunstmatige inseminatie. Dit is laagtechnologisch draagmoederschap. De draagmoeder wordt kunstmatig geïnsemineerd met het zaad van de wensvader of een andere man. De draagmoeder is dan de genetische moeder. Deze methode komt vaker voor bij homostellen met een kinderwens, omdat zij in Nederland niet in aanmerking komen voor hoogtechnologisch draagmoederschap.

Een andere mogelijkheid is het gebruik van in-vitrofertilisatie (ivf). Dit wordt hoogtechnologisch draagmoederschap genoemd. Dit houdt in dat de draagmoeder een eicel van de wensmoeder of een eiceldonor, die in celcultuur bevrucht is door spermatozoa van de wensvader, ingebracht krijgt. Het kind stamt dan niet af van de draagmoeder.

Er zijn verschillende redenen waarom wensouders besluiten om middels draagmoederschap een kind te krijgen:

Sommigen stellen draagmoederschap op ethische gronden ter discussie. Het is een natuurlijke ontwikkeling dat ook de draagmoeder na negen maanden zwangerschap een emotionele band met haar eigen (natuurlijk) kind opbouwt. Het afstaan van de baby aan de wensouders na de geboorte kan dan een moeilijke beslissing zijn. Iets waar noch wensouders, noch draagmoeder zich van tevoren volledig rekenschap van kunnen geven. Uit onderzoek is echter gebleken dat het bij ideëel draagmoederschap zelden tot nooit voor komt dat een vrouw zich bedenkt en het kind niet af staat. 

Ook rijzen vragen bij de "vergoeding" die aan de draagmoeder wordt gegeven. In sommige gevallen handelt de draagmoeder slechts uit financiële nood. Commercieel draagmoederschap, waarbij de draagmoeder meer krijgt dan een redelijke vergoeding voor de kosten die ze maakt, is in Nederland echter bij wet verboden.

Draagmoederschap is niet in alle landen legaal. Waar het wel legaal is, kan een onderscheid worden gemaakt tussen 'altruïstisch' draagmoederschap, waarbij de draagmoeder slechts een vergoeding voor gemaakte onkosten krijgt, en commercieel draagmoederschap, waarbij soms aanzienlijk meer wordt betaald. 

In Nederland is het strafbaar om beroeps- of bedrijfsmatig te bemiddelen tussen draagmoeder en wensouders, te adverteren voor zo’n bemiddeling
en in het openbaar een draagmoeder aan te bieden of te zoeken naar een draagmoeder (artikelen 151b en 151c van het Wetboek van
Strafrecht). De strafbepalingen hebben tot doel draagmoederschap te ontmoedigen en commercieel draagmoederschap tegen te gaan. De Staatscommissie herijking ouderschap beveelt aan dat er een wettelijke regeling voor draagmoederschap komt, waarbij de draagmoeder in Nederland moet wonen, en naast de vergoeding van de onkosten, een algemene vergoeding van maximaal € 500 per maand zou kunnen krijgen.

De Belgische wet noemt commercieel draagmoederschap niet expliciet, maar in oktober 2012 werden twee Belgische echtparen (zowel het koppel "wensouders" als het koppel van de draagmoeder) en een Nederlands echtpaar veroordeeld in een zaak waarbij de draagmoeder voorgaf een miskraam te hebben gehad, het kind op internet te koop aanbood en het uiteindelijk bij een Nederlands echtpaar terechtkwam. De veroordeling werd uitgesproken op basis van "onterende behandeling" van het kind.

Daarnaast is er nog de kwestie of afspraken over draagmoederschap kunnen worden afgedwongen, met andere woorden, of de wensouders de draagmoeder kunnen dwingen het kind af te staan als dit voor de geboorte is overeengekomen (en of de wensouders kunnen worden gedwongen het kind op te nemen). In Nederland kan zoiets niet worden afgedwongen en blijft de draagmoeder de juridische moeder totdat zij het kind daadwerkelijk afstaat.



</doc>
<doc id="544703" url="https://nl.wikipedia.org/wiki?curid=544703" title="Leucisme">
Leucisme

Leucisme is een afwijking bij dieren en mensen die leidt tot een verminderde pigmentatie. Leucisme lijkt op albinisme en wordt daar soms mee verward. Leucisme resulteert in een vermindering van alle types huidpigment, niet slechts van melanine. Het woord komt van het Griekse 'λευκὀς' (leukós) dat 'wit' betekent.

Dieren met deze afwijking hebben een witte vacht, huid, veren of schubben. De afwijking kan ook alleen voor delen van het lichaam zijn. De verschillen met albinisme zijn dat leucistische dieren hun normale kleur ogen hebben (albinistische dieren hebben rode ogen) en dat leucistische dieren geen verhoogde gevoeligheid hebben voor zonlicht.
Ook zijn leucistische dieren vaak erg agressief tegenover de niet-leucistische dieren, waardoor deze in tegenstelling tot albino dieren, wel goed kunnen overleven in het wild zolang de lichte kleur het leven niet moeilijker maakt (zoals jagen voor voedsel).

Een bekend huisdier dat vaak leucisme kan krijgen is de goudvis. Op hogere leeftijd veranderen dan vrijwel alle schubben in de witte kleur.


</doc>
<doc id="544729" url="https://nl.wikipedia.org/wiki?curid=544729" title="Klieren van Meibom">
Klieren van Meibom

De klieren van Meibom, glandulae tarsicae, glandulae tarsicae Meibomi of glandulae tarsales zijn klieren aan de bindvlieszijde van de ooglidrand, die een olieachtig product produceren dat de vetlaag van de traanfilm vormt. Deze laag van lipiden voorkomt al te snelle verdamping van het waterige deel van de traanfilm en het hydrofobe aspect van de laag voorkomt bovendien indringing van water en infecties van buitenaf.

Langs de bovenste ooglidrand zijn ongeveer vijftig van deze klieren gelegen, aan de onderste lidrand ongeveer 25.

De klieren zijn genoemd naar de Duitse arts en anatoom Heinrich Meibom (1638-1700), die de klieren als eerste uitvoerig beschreef. De klieren waren echter al getekend door de Italiaanse anatoom Giulio Casserio (ca. 1552-1616).

Bij niet of onvoldoende functioneren van de klieren van Meibom kunnen droge ogen ontstaan, wat ertoe kan leiden dat de patiënt kunsttranen moet gaan gebruiken om verdere uitdroging en de daarop volgende beschadiging van het hoornvlies te voorkomen.

Een acute ontsteking van een klier van Meibom wordt een hordeolum internum genoemd. Deze kan overgaan in het chronische chalazion.


</doc>
<doc id="544785" url="https://nl.wikipedia.org/wiki?curid=544785" title="Ziekte van Wilson">
Ziekte van Wilson

De ziekte van Wilson of degeneratio hepatolenticularis is een zeldzame autosomaal recessief erfelijke aandoening waarbij de uitscheiding van koper via de gal verminderd is. Hierdoor worden langzamerhand vele organen vergiftigd, vooral de lever en de hersenen. Koper is een onmisbaar sporenelement, maar een teveel kan tot ernstige klachten leiden.

De prevalentie is ongeveer 1 op 30.000. Asymptomatische dragers van het gen komen ongeveer 1 op 9000 voor. De ziekte treedt alleen op als men homozygoot voor het defecte gen is en 2 exemplaren van het defecte gen heeft. Mannen zijn vaker aangedaan dan vrouwen en de ziekte komt vaker voor bij mensen van Spaanse afkomst.

Het gen dat de ziekte kan veroorzaken ligt op chromosoom 13 (13q14.3) en komt vooral tot expressie in de lever, de nieren en placenta, maar ook, zij het in veel mindere mate, in de nieren, de hersenen en de longen. Het gen codeert voor een eiwit dat koper naar de gal transporteert en het in ceruloplasmine inbouwt. Bij de defecte vorm van het enzym treedt de uitscheiding naar de gal niet op. Het koper stapelt zich op in de lever en beschadigt deze, waarna het koper via het bloed naar de rest van het lichaam wordt getransporteerd. Onbehandeld leidt de ziekte van Wilson uiteindelijk tot leverfalen, hersenbeschadiging en tot de dood.

De eerste verschijnselen treden meestal pas rond de leeftijd van 18 tot 21 jaar op, maar soms pas rond het dertigste of zelfs het vijftigste jaar. Het meest klassieke teken is het verschijnen van kayser-fleischerringen rond het hoornvlies (de "cornea"). Dit zijn koperdeposities in de membraan van Descemet. Andere symptomen zijn een teken van beschadiging van de lever, bloedvormende weefsels, het centraal zenuwstelsel, de urinewegen, of het bewegingsapparaat. Zwelling van de lever en de milt (hepatosplenomegalie, geelzucht, ascites, bloedarmoede, beenmergdepressie, veel aminozuren, eiwit, urinezuur en koolhydraten in de urine; zachter worden van het skelet, tremoren en spierstijfheid, (de laatste twee als uiting van parkinsonisme), kunnen bijvoorbeeld optreden.

De concentratie van koper in de lever kan 20 x zo hoog zijn als normaal; hiervoor is echter een leverbiopt nodig. Het ceruloplasmine in bloed is meestal flink verlaagd, onder 30% van normaal. Patiënten met neurologische problemen presenteren zich meestal op een leeftijd rond 14-19 jaar; met leversymptomen rond 19-22 jaar. Eerste presentaties na het 40e jaar zijn zeldzaam. Een kayser-fleischerring, indien geconstateerd door een oogarts, is pathognomonisch (bewijzend); afwezigheid ervan sluit de diagnose echter niet uit. Bij ontdekking van een geval moeten broers en zusters van de patiënt ook worden gescreend, aangezien zij 25% kans hebben het ook te hebben.

De ziekte kan worden behandeld door levenslang chelerende middelen te slikken (zoals D-penicillamine), stoffen die metaalionen binden en in oplossing houden zodat ze door de nieren met de urine worden uitgescheiden, in combinatie met een koperarm dieet. Dit stopt de progressie van de ziekte; verbetering van al bestaande beschadigingen kan meestal niet worden verwacht. Het is daarom van groot belang de diagnose zo vroeg mogelijk te stellen, wat moeilijk is omdat het zeldzaam is. Bij mensen waarbij het in de familie bekend is zal men er eerder aan denken, maar de meeste gevallen zijn sporadisch.

De ziekte is genoemd naar de Britse arts Samuel Alexander Kinnier Wilson (1878-1937), die het beeld in 1912 beschreef. Dr J.N. Cumings legde in 1948 het verband met koperstapeling. De eerste effectieve behandeling werd in 1956 ontdekt door Dr John Walshe. De genetische basis van de ziekte werd in de jaren tachtig en negentig van de vorige eeuw opgehelderd door verschillende onderzoeksgroepen.




</doc>
<doc id="544897" url="https://nl.wikipedia.org/wiki?curid=544897" title="Dyspareunie">
Dyspareunie

Dyspareunie, pijn bij het vrijen of coitus torminosus is een terugkerende of aanhoudende genitale pijn die samengaat met de coïtus. Dit kan het resultaat zijn van een somatische aandoening, maar kan ook een psychische oorzaak hebben. Een veel voorkomende oorzaak is vaginale atrofie zoals die na de overgang vaak optreedt. 

Bij vrouwen met het syndroom van Sjögren kunnen deze klachten zich voordoen als gevolg van uitgedroogde slijmvliezen, hier is de oorzaak dus puur somatisch en in dit geval te verhelpen met lubrificerende middelen (glijmiddel). De aandoening komt zowel bij mannen als bij vrouwen voor. Bij oppervlakkige dyspareunie bij vrouwen wordt pijn ervaren bij het binnengaan van de vagina, dit kan een symptoom zijn van vaginisme. Soms is elke aanraking van het genitale gebied pijnlijk, dit kan een symptoom zijn van vulvaire vestibulitis. Een ander woord voor vulvaire vestibulitis is focale vulvitus. Diepe dyspareunie is pijn diep in de vagina en/of onderbuik bij de penetratie, dit komt vaak door somatische afwijkingen.

Dyspareunieklachten komen voor bij 3 tot 18% van de vrouwen, meestal gaat het om oppervlakkige dyspareunie.

Een gynaecologisch onderzoek door de dokter, in combinatie met een gesprek, is meestal voldoende om het probleem te situeren en op te lossen. Een echografie, laparoscopie of een fotoplethysmografie kan nodig zijn indien men vermoedt dat het een somatische oorzaak heeft zoals endometriose of een tumor. Vooral als er sprake is van diep dyspareunie moet een somatische oorzaak onderzocht worden.



</doc>
<doc id="545188" url="https://nl.wikipedia.org/wiki?curid=545188" title="Hordeolum internum">
Hordeolum internum

Een hordeolum internum is een acute ontsteking van een in het ooglid gelegen klier van Meibom. 

Een hordeolum internum moet worden onderscheiden van een hordeolum externum, dat een ontsteking van een klier van Zeis is en veel vaker voorkomt. De klachten zijn wel vergelijkbaar. Bij een hordeolum internum is er sprake van een pijnlijk rood knobbeltje, dat in tegenstelling tot bij een hordeolum externum aan de conjunctivale zijde van het ooglidrand is gelegen, en niet aan de huidzijde.

Door het verstopt raken van de uitvoergang kan de klier van Meibom zijn product niet meer kwijt, waardoor het zich ophoopt in de klier en wat leidt tot ontstekingsverschijnselen. Een hordeolum internum kan op dezelfde manier genezen als een hordeolum externum. Het hordeolum vormt een abces en de pus ontlast zich na perforatie. Een hordeolum internum gaat echter regelmatig over in een chalazion.

Het natuurlijk genezingsproces van een beginnend hordeolum internum kan worden bespoedigd door het aanbrengen van natte, warme kompressen op het gesloten oog. Dit kan bijvoorbeeld door 2-3x daags gedurende vijftien minuten een in heet water (zodat de ellebooghuid dit kan verdragen) gedrenkte schone zakdoek op het zieke ooglid te leggen. Vaak worden oogdruppels met antibiotica voorgeschreven. Of dit het genezingsproces beïnvloedt is twijfelachtig - in de ontsteking zelf dringen ze niet door.


</doc>
<doc id="545268" url="https://nl.wikipedia.org/wiki?curid=545268" title="Klieren van Moll">
Klieren van Moll

De klieren van Moll (Latijn: glandulae ciliares conjunctivales) zijn kleine, gemodificeerde apocriene zweetklieren bij de ooglidrand, die uitmonden in de haarzakjes van wimpers. De klieren zijn vernoemd naar de Nederlandse oogarts Jacob Antonius Moll (1832-1914), die de klieren in zijn "Bijdragen tot de Anatomie en Physiologie der oogleden" beschreef. Hij was echter niet de ontdekker van de kliertjes.

Een ontsteking van een kliertje van Moll wordt, net als de ontsteking van een kliertje van Zeis, een hordeolum externum genoemd. Verder kan cystevorming optreden, waarbij zogenaamde hydrocystomen, heldere blaasjes van verschillende grootte, ontstaan, die met kapsel en al verwijderd moeten worden. Dit soort cysten staat ook wel bekend als de "Cyste van Moll".


</doc>
<doc id="545466" url="https://nl.wikipedia.org/wiki?curid=545466" title="Recepteerkunde">
Recepteerkunde

Recepteerkunde is het vakgebied waarin men leert hoe een medicijn bereid (gemaakt) dient te worden. Hierbij houdt men onder andere rekening met de volgende aspecten: rationaliteit van het recept, fysisch-chemische eigenschappen van het farmacon (geneeskrachtige stof), onverenigbaarheden (of twee stoffen in een preparaat geen reactie met elkaar aangaan), houdbaarheid, microbiologische zuiverheid (denk aan steriliteit van injecties en oogdruppels) en patiëntengemak.

Veel medicijnen kunnen in de apotheek bereid of aangepast worden. Het gaat dan vooral om dermatica, capsules, zetpillen en drankjes. In een apotheek van gemiddelde grootte worden ongeveer 6 preparaten per dag bereid, hiervan is de helft een dermaticum. Sommige preparaten vereisen speciale kennis en kunde. Deze worden dan in speciale "bereidingsapotheken" bereid, of in de apotheken van ziekenhuizen. In recente jaren besteden steeds meer apotheken de bereiding van geneesmiddelen uit vanwege de strenge eisen die worden gesteld aan de ruimte waarin men geneesmiddelen bereidt. Maar soms kan het noodzakelijk zijn dat in de apotheek een geneesmiddel met de hand gemaakt wordt. Hierbij kan men denken aan capsules of zetpillen met een geneesmiddel in een bepaalde sterkte, die niet in de handel verkrijgbaar is.



</doc>
<doc id="545489" url="https://nl.wikipedia.org/wiki?curid=545489" title="Imatinib">
Imatinib

Imatinib (merknaam: "Glivec") is een specifieke inhibitor van de volgende proteïne-tyrosinekinasen: bcr/abl (oncogeen dat chronische myeloïde leukemie veroorzaakt), c-kit (stamcel-factor-receptor) en pdgfR (platelet-derived-growth-factor-receptor). Het wordt gebruikt voor de behandeling van chronische myeloïde leukemie (CML), van gastro-intestinale stromale tumoren (GIST), hyper eosinofiel syndroom / chronische eosinofiele leukemie (HES / CEL), Philadelphia-chromosoom positieve acute lymfoblastaire leukemie (Ph+ ALL) en dermatofibrosarcoma protuberans (DFSP).

Het eerder genoemde bcr/abl is een fusie-eiwit dat ontstaat door translocatie van chromosomen 9 en 22. Hierdoor ontstaat het Philadelphiachromosoom. Wanneer ATP bindt met bcr/abl wordt de tyrosinekinase geactiveerd, hierdoor vindt een toename van celdeling plaats en zal er verminderde apoptose en een verminderde celadhesie in het beenmerg zijn (cellen komen makkelijker vrij uit het beenmerg).

Imatinib werkt als signaalremmer; het remt de signaaloverdracht binnen kankercellen of blokkeert deze helemaal. Doordat imatinib de plek van ATP inneemt kan er geen fosforylering plaatsvinden, waardoor het bcr/abl eiwit wordt gedeactiveerd. Recent onderzoek heeft laten zien dat het gebruik van imatinib bij CML een overlevingspercentage van 90% laat zien.

Afhankelijk van de voorgeschreven dosis, is imatinib te verkrijgen als tabletten van 100 mg en 400 mg. Bij een hogere dosis bestaat er een reëel risico op uitgesproken bijwerkingen, zoals waterretentie, myalgieën en huideruptie.

Op 24 januari 2013 trok de firma Novartis het merkgeneesmiddel Ruvise terug bij de behandeling van pulmonale hypertensie. Voor alle andere indicaties blijft het geneesmiddel in de handel.


</doc>
<doc id="545576" url="https://nl.wikipedia.org/wiki?curid=545576" title="Koninklijke Nederlandsche Gist- en Spiritusfabriek">
Koninklijke Nederlandsche Gist- en Spiritusfabriek

Koninklijke Nederlandsche Gist- en Spiritusfabriek was een Nederlands chemie- en farmaceutisch bedrijf.

De Nederlandsche Gist- en Spiritusfabriek is in 1869 in Delft opgericht als NV. Grondlegger is de aan de Polytechnische School te Delft afgestudeerde technoloog Jacques van Marken samen met zijn vrouw Agneta Matthes. Het bedrijf vervaardigde, zoals de naam al aangeeft, gist (gebruikt in de broodbakkerijen) en brandspiritus. Het bedrijf maakte een voorspoedige groei door en nam diverse verwante bedrijven over, terwijl Van Marken ook nieuwe ondernemingen startte. Zo werd in 1897 een filiaalbedrijf in Brugge opgericht. In 1904 werd het exportbedrijf van de Nederlandsche Stoombranderij en Distilleerderij v/h E. Kiderlen in Delfshaven gekocht. In Schiedam verwierf de onderneming Boll & Dunlop's Distilleerderij NV, die in 1924 werd samengevoegd met het bedrijf te Delfshaven en gezamenlijk te Schiedam werd voortgezet als Royal Netherlands Distilleries.

De onderneming verwierf een groot deel van de binnenlandse gist- en spiritusmarkt. Voor de spiritus werd een kartel gesloten met de Spiritusfabriek in Bergen op Zoom en werd een gezamenlijk verkoopkantoor in Delft opgericht.

De grondlegger Van Marken drukte een belangrijk stempel op het bedrijf en de interne organisatie. Als verlicht ondernemer streefde hij naar een sociaal ondernemerschap: "De fabriek voor allen, allen voor de fabriek!" Dat betekende onder meer concreet winstaandeel voor de arbeiders, een pensioenfonds en een medezeggenschapsorgaan met de naam De Kern, het eerste in zijn soort in Nederland (1878). Ook het personeelsorgaan onder de titel 'De Fabrieksbode' is het eerste bedrijfstijdschrift dat in Nederland wordt uitgegeven. Daarnaast gaan de Van Markens via een aparte stichting over tot het bouwen van een aparte woonwijk voor henzelf en hun 'mede'arbeiders, het naar mevrouw Van Marken genoemde Agnetapark, gelegen op het fabrieksterrein.

In 1906 stierf Jacques van Marken, een jaar voordat een nieuw hoofdkantoor werd geopend, ontworpen door Karel Muller en Bastiaan Schelling. In de periode 1920 tot 1930 werden 27 nieuwe fabrieken in Delft opgetrokken. In 1926 verwierf men vrijwel alle aandelen van de Rheinische Presshefe und Spiritwerke GmbH te Monheim en in 1930 kwam een derde buitenlandse productievestiging tot stand te Cruz Quebra, Portugal. In 1932 werd de basis van de onderneming verbreed door de productie van oplosmiddelen verkregen op basis van gistingstechnologie, die onder meer toepassing vonden in de lak- en verfindustrie. Al eerder, in de jaren twintig, werd uit gerectificeerde spiritus zwavelaether voor technische en farmaceutische doeleinden gemaakt, waaronder ook narcose-ether. Een belangrijk bij- of afvalproduct was de droge spoeling die als veevoer verkocht werd.

Het bedrijf ontwikkelde zich na de oorlog verder. Ter gelegenheid van het tachtigjarig bestaan, in 1950, verkreeg het bedrijf het predicaat Koninklijk. Begin jaren vijftig waren ook diverse andere distilleerderijen en slijterijen in eigendom bij de onderneming, zoals De Vlijt te Sappemeer, Rijnbende te Schiedam en Brussel, Roebroeck Dubois te Maastricht en de Moutwijnfabriek Hollandia te Schiedam, naast o.a. de NV Leidsche Apparatenfabriek. Het Delftse hoofdbedrijf - waar in 1954 1741 personen werkten - kreeg een nieuwe afdeling waar antibiotica (o.a. penicilline) en aanverwante producten werden vervaardigd, wat een commercieel succes bleek te zijn. In 1965 won het bedrijf de Henri Sijthoff-prijs.

In 1968 fuseerde de Koninklijke Nederlandsche Gist- en Spiritusfabriek met Brocades tot de "Koninklijke Gist-Brocades NV". In 1998 werd de Koninklijke Gist-Brocades NV overgenomen door de chemiemultinational DSM.



</doc>
<doc id="545605" url="https://nl.wikipedia.org/wiki?curid=545605" title="Mondwater">
Mondwater

Spoelen met een mondspoelmiddel of mondwater is bedoeld als extra aanvulling naast het dagelijkse tandenpoetsen. Het ondersteunt de dagelijkse mondhygiëne. Soms kan het in uiterste nood dienen als tijdelijk vervangingsmiddel. Bijvoorbeeld na het trekken van een tand en de wonde het niet toelaat om reeds te poetsen voornamelijk omdat het mechanisch poetsen weefselirritatie veroorzaakt en zo het genezingsproces in de weg staat.

Er zijn verschillende soorten mondspoelmiddelen. De meeste zijn bij een drogist of supermarkt verkrijgbaar zoals salinemondspoelmiddelen. Deze bevatten een zoutoplossing of fluoridemondspoelmiddelen. Deze fluoridemondspoelmiddelen bevatten fluoride; een actief bestanddeel dat het tandglazuur opnieuw mineraliseert en dus sterker maakt. Nog andere mondspoelmiddelen zijn alleen bij een apotheek verkrijgbaar op recept, zoals chloorhexidine. Chloorhexidine doodt bacterien en wordt dan ook vaak voorgeschreven bij een mondaandoening of na een tandheelkundige ingreep in de mond. Langdurig gebruik van chloorhexidine is niet aanbevolen omdat het ook de nodige goede bacteriën doodt.

Mondspoelmiddelen zonder alcohol hebben de voorkeur aangezien alcohol de mond uitdroogt wat plaquevorming en slechte adem kan stimuleren. Ook werkt alcohol katalyserend in combinatie met zure dranken wat tanderosie stimuleert. Tanderosie kan leiden tot onomkeerbare glazuurbeschadiging of tandafbraak. Ten slotte kan men na gebruik van alcoholhoudend mondwater positief testen voor een alcoholademtest zonder daadwerkelijk te hebben gedronken.

Mondspoelmiddelen kunnen het gebruik van flossen, tandenstokers en het tandenpoetsen niet vervangen. Vaak veroorzaken mondspoelmiddelen een tijdelijke frisse geur. Ze worden vaak gebruikt door mensen met halitosis. Een nadeel van veel mondspoelmiddelen is dat ze de smaakperceptie negatief veranderen.

Een onderzoek uit 2012 heeft aangetoond dat het gebruik van op chloorhexidine gebaseerd mondwater kan leiden tot een verhoging van de bloeddruk en daarmee het risico op een hartaanval verhoogt. De verhoging van de bloeddruk lijkt het gevolg te zijn van het doden van "goede" bacteriën door het gebruik van mondwater, naast het beoogde doden van "slechte" bacteriën.
Ook hebben twee onafhankelijke onderzoeken aangetoond dat regelmatig gebruik van mondwater dat alcohol bevat het risico op mond- en keelkanker verhoogt.


</doc>
<doc id="545819" url="https://nl.wikipedia.org/wiki?curid=545819" title="Trigeminusneuralgie">
Trigeminusneuralgie

Trigeminusneuralgie is een vorm van idiopathische aangezichtspijn.

De nervus trigeminus is de vijfde hersenzenuw. Deze bestaat uit drie takken, de nervus ophthalmicus, nervus maxillaris, en nervus mandibularis, en is verantwoordelijk voor het gevoel in het aangezicht.

Neuralgie van de nervus trigeminus kan zorgen voor zeer heftige pijnen in het gezicht. Deze worden opgewekt door prikkels die normaliter niet pijnlijk zouden zijn, zoals praten en koude wind.
De etiologie van idiopathische trigeminusneuralgie is onbekend. Het is wel bekend dat op het niveau van het ganglion van Gasser – waarin de nervus trigeminus uitmondt – epileptische gebieden ontstaan die zich uiten in aanvallen die geleid worden door de nervus trigeminus. Dit veroorzaakt pijnsteken in het aangezicht.

Een van de behandelwijzen voor trigeminusneuralgie is percutane thermorizotomie van het ganglion van Gasser volgens de methode van Sweet. Hierbij wordt door middel van elektrische stimulatie van het ganglion van Gasser de nervus trigeminus minder gevoelig gemaakt voor de prikkels.



</doc>
<doc id="545833" url="https://nl.wikipedia.org/wiki?curid=545833" title="Intentietremor">
Intentietremor

Bij een intentietremor beven een of meer lichaamsdelen door een onwillekeurige samentrekking van spieren, welke toeneemt als het doel van de beweging dichterbij komt; oftewel als de intentie tot handelen groter wordt. Dit belemmert de patiënt in algemeen dagelijkse levensbehoeften (ADL), zoals eten, wassen, tandenpoetsen en persoonlijke hygiëne.

Meestal wordt een intentietremor veroorzaakt door een (gedeeltelijke) beschadiging van het cerebellum (de kleine hersenen), bijvoorbeeld ten gevolge van een hersenbloeding. Ook kan de intentietremor psychosomatisch zijn. Deze treedt dan op onder invloed van psychische factoren zoals stress, al dan niet met een in mindere mate aanwezige somatische oorzaak.

Patiënten die lijden aan deze symptomen, kunnen ook veel hinder ondervinden van schaamte. 



</doc>
<doc id="545835" url="https://nl.wikipedia.org/wiki?curid=545835" title="Orbitale cellulitis">
Orbitale cellulitis

Orbitale cellulitis is cellulitis (ontsteking) van het onderhuidse weefsel (subcutis) rond het oog. 


</doc>
<doc id="545845" url="https://nl.wikipedia.org/wiki?curid=545845" title="Nefroblastoom">
Nefroblastoom

Een nefroblastoom of wilmstumor is een vorm van nierkanker. Het is een blastoom van de nieren, een kwaadaardig gezwel dat meestal optreedt bij jonge kinderen.

Een nefroblastoom ontstaat uit embryonaal weefsel. Bij de meeste kinderen met wilmstumor worden afwijkingen aan chromosoom 11 gevonden. Verondersteld wordt dat hierdoor een wilmstumor-gen geactiveerd wordt en dat genen voor de normale nierontwikkeling onderdrukt worden. Ondanks aanwijzingen voor het bestaan van wilmstumor-genen is tot nu toe alleen een wilmstumor-suppressorgen gevonden, op chromosoom 11. Afwijkingen in de celkernen duiden op een kwaadaardige tumor; dit komt bij 13 procent van de gevallen voor.
Syndromen geassocieerd met wilmstumoren zijn het syndroom van Beckwith-Wiedemann (visceromegalie, macroglossie, omfalocele en hyperinsulemische hypoglykemie bij pasgeborenen, geïsoleerde hemihypertrofie, WAGR-syndroom (wilmstumor, aniridie, genito-urethrale malformaties en mentale retardatie), sporadische aniridie, Danys Drash (nefropathie, nierfalen, mannelijk pseudohermafroditisme en wilmstumor) en het syndroom van Simpson-Golabi-Behmel (overgroeisyndroom).

Per jaar komen er ongeveer 20 gevallen voor in Nederland. In driekwart van de gevallen treedt de tumor op bij kinderen onder de vijf jaar. Er is een associatie met afwijkingen aan het urogenitale stelsel en de tumor komt vaker voor bij het negroïde ras. Bij 5 procent van de gevallen is de ziekte bij de eerste diagnose in beide nieren aanwezig. In Duitsland is 68 procent van de patiënten tussen een en vijf jaar, 16 procent zijn zuigelingen. De aandoening komt bij meisjes iets meer voor dan bij jongetjes. Van alle gevallen van kinderkanker is 5,5 procent een wilmstumor.

De tumor wordt meestal opgemerkt doordat de buik asymmetrisch opzwelt of de kleding niet meer past. Er kan bloed in de urine zitten en sommige kinderen klagen over buikpijn of een raar gevoel in de buik, maar vaak is er nauwelijks pijn. Ook koorts en hoge bloeddruk kunnen symptomen zijn.

Om de diagnose te stellen wordt een echo van de buik gemaakt. Omdat de tumor soms aan beide kanten voorkomt, wordt daarbij ook de gezonde kant in beeld gebracht.Ook kan de tumor zich uitbreiden in de ader van de nier. Er wordt 24 uur lang urine verzameld en er wordt een thoraxfoto gemaakt. Als het beeld niet duidelijk is, wordt een CT-scan gemaakt.

De behandeling bestaat uit chemotherapie om de tumor te verkleinen, daarna wordt de nier verwijderd en zo nodig volgt opnieuw chemotherapie. Er wordt radiotherapie toegepast als de tumor niet ruim genoeg verwijderd is of er uitzaaiingen in de lymfeklieren worden gevonden, wat slechts in 15 procent van de gevallen voorkomt. Soms is het mogelijk slechts een deel van de nier te verwijderen, afhankelijk van de grootte en de ligging van de tumor.

Deze kankersoort is goed te genezen: als er geen uitzaaiingen zijn, geneest gemiddeld 80 procent van de patiënten. Ook de prognose van uitgezaaide ziekte is zeer goed, 70 tot 90 procent van alle gevallen herstelt.

Deze tumor is in de 19e eeuw voor het eerst beschreven door de chirurg Max Wilms.


</doc>
<doc id="545865" url="https://nl.wikipedia.org/wiki?curid=545865" title="Mindfulness">
Mindfulness

Mindfulness is een aandachts-oefening en vorm van meditatie of training daarin waarbij men zich met nieuwsgierige aandacht en zonder automatische reacties bewust is van fysieke ervaringen, stemmingen, gevoelens en gedachten. 

Samma Sati is een onderdeel van het zogenaamde achtvoudige pad (in Pali en Sanskriet: atthangika magga) en heet dan "sati" in Pali of als "smṛti" in Sanskriet, begrippen die in het Engels kunnen vertaald worden als mindfulness. Het wordt al 2.000 jaar toegepast in het boeddhisme. Deze aandachtstraining vipassana wordt beschouwd als specifiek boeddhistisch en is erop gericht de beoefenaar te brengen tot een ervaring van het bestaan zoals dit werkelijk is. 

In een westerse medische of psychotherapeutische context is het begrip bekend geworden door de Amerikaanse onderzoeker Jon Kabat-Zinn. Deze moleculaire bioloog ontleende de term aan Thich Nhat Hanh, een Vietnamese monnik die omwille van zijn houding tijdens de Vietnamoorlog uit zijn geboorteland verbannen werd en in Frankrijk ging wonen. Talrijke boeddhistische monniken uit Thailand en Myanmar hebben de vipassana in zijn zuivere vorm onderwezen wat geleid heeft tot vele beoefenaars in de westerse wereld. Ook de vipassanaleraren Saya Gyi U Ba Khin en S.N. Goenka hebben wereldwijd volgelingen. Hoewel mindfulness wortels heeft in het boeddhisme veronderstelt men van beoefenaars geen kennis van het boeddhisme, zen, vipassana, yoga of welke oosterse filosofie of meditatietechniek dan ook. Het wordt o.a. toegepast in MBSR (Engels: "mindfulness based stress reduction", op mindfulness gebaseerde stressvermindering) en MBCT (Engels: "mindfulness based cognitive therapy", op mindfulness gebaseerde cognitieve therapie).

Mindfulness verwijst naar:

Hoewel de term mindfulness verbonden is aan het boeddhisme, zijn er zeer oude christelijke mystieke tradities die vergelijkbare meditatietechnieken lijken te hanteren en in de aanvangsfasen ook vergelijkbare ervaringen beschrijven. Vipassana training is echter een specifiek boeddhistische meditatietechniek, waarvan de uiteindelijke verworvenheden niet in andere tekstboeken voorkomen.

De Amerikaan Dr. Jon Kabat-Zinn, Emeritus Hoogleraar aan de University of Massachusetts Medical School heeft als eerste het begrip mindfulness uit zijn boeddhistische context gehaald en een acht weken durende training ontwikkeld, " mindfulness based stress reduction" (MBSR, op mindfulness gebaseerde stress reductie). Alhoewel hij meditatie zowel in Azië als in de Verenigde Staten geleerd heeft , ziet hij zichzelf niet als boeddhist, maar beschouwt hij zichzelf liever als wetenschapper. Hij heeft de basis gelegd voor het gebruik van mindfulness door artsen en/of psychotherapeuten. MBSR, in het Nederlands ook wel "aandachttraining" genoemd, wordt door therapeuten gebruikt ter bestrijding van piekeren, depressie, pijn of burn-out. Kabat-Zinn heeft bij de ontwikkeling van zijn methode elementen ontleend aan de praktijken van Zen en van yoga. In de jaren negentig maakte Vlaanderen kennis met het werk van Kabat-Zinn via de Antwerpse psychiater, zenleraar en mindfulnesstrainer Edel Maex, die boeken over het onderwerp publiceerde en het thema bekender maakte bij een breder publiek.

"Mindfulness Based Cognitive Therapy" is een ontwikkeling van de 8 weken durende mindfulnesstraining, ontwikkeld door J. Mark G. Williams (professor Klinische Psychologie te Oxford), John D. Teasdale (Cambridge) en Zindel Segal (Toronto) met als doel de kans op hervallen in depressie kleiner te maken. 

Er is geen fundamenteel verschil tussen MBSR en MBCT. Het verschil zit niet in de inhoud, maar in de context, in de omgeving waarin het wordt toegepast. Essentieel bij beide trainingen is dat de deelnemers aan het programma op een gedisciplineerde wijze thuis de oefeningen uitvoeren die ze tijdens de training aanleren. De bedoeling is om mensen te leren om met milde open aandacht naar de werkelijkheid te kijken.

MBCT wordt in het Nederlands ook wel "aandachtgerichte cognitieve therapie" genoemd. In MBCT wordt mindfulness als vaardigheid aangeleerd bij de behandeling van met name chronische en recidiverende depressies, maar ook bij fobieën en chronische pijn.

In Nederland wordt mindfulness toegepast in de psychologische zorg aan kankerpatiënten door het Helen Dowling Instituut. Mark Williams begeleidde een groep van Britse parlementairen van verschillende politieke partijen om hen de principes van mindfulness bij te brengen.

Enkele misverstanden komen nog vaak voor. Mindfulness is geen vage dagdromerij. Een beoefenaar wordt juist door de aandacht te vestigen op zijn eigen lichaam, ademhaling, zintuigen, gedachten en emoties teruggebracht naar de realiteit.
Mindfulness is evenmin een methode om nooit meer stress of angst te kennen, maar leert dat zulke gevoelens een onvermijdelijk deel van het leven zijn. Wel leert het anders omgaan met aangename en onaangename gebeurtenissen. Tenslotte bestaat de methode niet uit ontspanningsoefeningen.

Daarnaast vormt mindfulness een essentieel element in de zogenaamde Derde Generatie Gedragstherapie, waaronder de Acceptance and Commitment Therapy (ACT). Binnen deze gedragstherapieën wordt mindfulness op een minder strikte en meer pragmatische wijze toegepast dan bij MBCT. Mindfulness wordt theoretisch gezien als één van de zes kernprocessen van ACT, naast onder andere acceptatie en defusie. 

Uit een grote meta-analyse van 47 klinische studies, waarbij de deelnemers gemiddeld acht weken lang maximaal 40 minuten per dag aan mindfulnessmeditatie deden, bleken kleine verbeteringen merkbaar op het gebied van angstreductie, minder depressie en pijn. Het doen van mantrameditatie had dergelijke effecten niet. Mindfulnessmeditatie heeft vergelijkbare effecten als antidepressiva bij gevallen van lichte depressie.



</doc>
<doc id="545870" url="https://nl.wikipedia.org/wiki?curid=545870" title="Achalasie">
Achalasie

Achalasie van de slokdarm is een zeldzame chronische ziekte waarbij de zenuwvoorziening van de slokdarm beschadigd is. Hierdoor blijft het gladde spierweefsel in de slokdarm constant aangespannen. Dit leidt ertoe dat de sluitspier tussen slokdarm en maag moeilijk voedsel door kan laten en er geen normale peristaltiek meer plaatsvindt bij het slikken. De oorzaak van deze ziekte is onbekend.

Het voedsel blijft hierdoor in de slokdarm staan en kan moeilijk naar de maag passeren. Dit kan klachten geven van voedsel wat blijft hangen achter het borstbeen, het opgeven van onverteerd voedsel (wat 's nachts kan leiden tot hoestaanvallen), pijnkrampen achter het borstbeen en gewichtsverlies.

De definitieve diagnose wordt gesteld met een drukmeting van de slokdarm (slokdarmmanometrie). Deze drukmeting toont afwezige peristaltiek en gestoorde functie van de onderste slokdarmsluitspier aan. Een röntgenvideo van de slokdarm tijdens het drinken van contrastvloeistof laat de gestoorde passage zien. Vaak is de slokdarm ook uitgerekt door de voedselresten.

Behandeling is gericht op het verminderen van de klachten. Omdat achalasie een zeldzame ziekte is, worden patiënten doorgaans behandeld in de enkele ziekenhuizen met ervaring op dit gebied. Door het oprekken van de onderste slokdarmsluitspier met een ballonnetje kan het voedsel makkelijker zakken. Ook een botox-injectie in het spierweefsel rond de slokdarm, ter hoogte van de kringspier, kan tot goede resultaten leiden. Dit resultaat is echter tijdelijk, en de behandeling moet dus keer op keer herhaald worden. De tijd dat de botox werkzaam is, verschilt sterk per patiënt maar ligt gemiddeld tussen de vier maanden en een half jaar. Daarom wordt deze behandeling in het algemeen niet gezien als permanente oplossing. Een andere behandeling is het chirurgisch doorsnijden van de slokdarmspieren via een operatie (Heller myotomie). Dit gaat tegenwoordig via een kijkoperatie. Doorgaans wordt bij deze operatie ook een anti-reflux procedure verricht om het terugstromen van maagzuur in de slokdarm (reflux) te voorkomen. Hierbij wordt het bovenste deel van de maag als een manchet op de slokdarm-maag overgang gefixeerd. Men is het er nog niet over eens welke behandeling, oprekken of operatie, de eerste voorkeur verdient. Veel patiënten hebben meerdere behandelingen nodig omdat klachten na verloop van tijd terugkomen. Sinds kort is het ook mogelijk om de myotomie volledig endoscopisch te verrichten.



</doc>
<doc id="545875" url="https://nl.wikipedia.org/wiki?curid=545875" title="Amoebiasis">
Amoebiasis

Amoebiasis (klemtoon op de eerste i), vroeger ook wel Entamoebiasis genoemd, is de medische verzamelnaam voor alle aandoeningen die worden veroorzaakt door de amoeboïde parasiet "Entamoeba histolytica".

Deze ziekte komt wereldwijd voor, maar is in Nederland zeldzaam. Ze komt vooral voor in tropische en subtropische gebieden, met name in gebieden met gebrekkige sanitaire voorzieningen. Besmetting kan optreden via verontreinigd water of voedsel of via feco-orale besmetting. Amoebedysenterie is een meestal alleen in de tropen voorkomende vorm van ernstige diarree. In de lever kan wel eens een amoebenabces optreden.

De parasiet kan dus klachten geven van het maag-darmkanaal (dysenterie) en de lever (amoebeabces). Meestal verloopt een infectie echter symptoomloos.


</doc>
<doc id="545886" url="https://nl.wikipedia.org/wiki?curid=545886" title="Baritose">
Baritose

Baritose is een goedaardige vorm van pneumoconiose (stoflong) met als veroorzaker bariumstof. De ziekte treedt dus alleen op bij mensen die beroepshalve met bariumerts omgaan onder slechte hygiënische omstandigheden, zoals mijnwerkers. In Nederland komt dit naar valt aan te nemen niet voor.


</doc>
<doc id="545896" url="https://nl.wikipedia.org/wiki?curid=545896" title="Bloedvatmisvorming">
Bloedvatmisvorming

Bloedvatmisvorming is een verzamelnaam voor allerlei aangeboren of verworven afwijkingen waarbij bloedvaten anders zijn gegroeid dan normaal.

Een aantal voorbeelden zijn: 


</doc>
<doc id="545900" url="https://nl.wikipedia.org/wiki?curid=545900" title="Carotisstenose">
Carotisstenose

Carotisstenose is een stenose (vernauwing) van de arteria carotis, een halsslagader. Deze vernauwing wordt dikwijls veroorzaakt door een atherosclerotische plaque (vetafzetting in de vaatwand). Deze plaque kan op enig moment onstabiel worden en voor trombusvorming (bloedpropjes) zorgen. Deze bloedpropjes kunnen losraken van de plaque en zorgen voor afsluiting van vaten verderop in het vaatstelsel. Dit kan men merken aan de hand van TIA's, CVA's, spontane halsslagaderdissectie (sICAD)'s en een fenomeen genaamd amaurosis fugax (plotselinge blindheid aan één oog, wat binnen enkele minuten weer kan opklaren). Soms, maar zeker niet altijd, is het mogelijk en zinvol een carotisstenose operatief te behandelen. Behandeling wordt gestart als de vernauwing groter is dan 70% of een vernauwing groter dan 50% met duidelijke klachten, zoals TIA's, CVA's of amaurosis fugax. De behandelopties zijn: Carotisendarteriëctomie of carotisstenting. Uit onderzoek blijkt dat carotisstenting een iets betere prognose geeft in de eerste 6 maanden post-operatief, maar na die 6 maanden blijkt er geen significant verschil te zijn tussen de twee behandelingen. Voor de beste behandeling kan men het beste varen op de behandelingservaring van de desbetreffende chirurg.


</doc>
<doc id="545911" url="https://nl.wikipedia.org/wiki?curid=545911" title="Caudasyndroom">
Caudasyndroom

Caudasyndroom of cauda-equinasyndroom (CES) duidt een toestand aan waarbij een aantal zenuwwortels in de cauda equina "tegelijk" in het gedrang komen. 

Meestal raakt slechts één zenuwwortel tegelijk in de knel, maar in dit geval wordt het hele wervelkanaal op een bepaald niveau gevuld door een grote centrale rughernia of door een tumor.

Dit is een medisch spoedgeval aangezien de uitval dreigt van de belangrijkste functies van het onderlichaam: het gevoel in en het gebruik van de benen en de samentrekking van de sluitspieren van blaas en anus. Meestal treedt er een sensibiliteitsstoornis op in de dermatomen S3 tot en met S5. 

Als gevolg van zenuwuitval kunnen verschillende symptomen ontstaan bij het caudasyndroom:

Bij een beknelling van de cauda equina is vrijwel altijd een medische ingreep nodig om deze te verhelpen. Hierbij kan het gaan om het verwijderen van een tumor, hernia of behandeling van een opgelopen trauma. Het succes van de ingreep verschilt per patiënt, daar de oorzaak kan verschillen. Na een ingreep moet de patiënt vaak enkele jaren actief revalideren. Behandeling bestaat met name uit fysiotherapie. Ook psychologische ondersteuning komt voor, daar het syndroom kan leiden tot onzekerheid en angst. Volledig herstel is niet altijd mogelijk.

De "cauda equina" (Lat: "paardenstaart") is de bundel zenuwen die in het onderste deel van het ruggenmergkanaal op het niveau L2 (tweede lumbale wervel) ophoudt, tussen de wervels loopt en in het "heiligbeen" uitmondt.



</doc>
<doc id="545936" url="https://nl.wikipedia.org/wiki?curid=545936" title="Caudografie">
Caudografie

Caudografie is in de geneeskunde een onderzoeksmethode waarbij de cauda equina in beeld wordt gebracht door het onderste deel van het ruggenmergskanaal met contrastvloeistof te vullen door middel van een lumbale punctie en dan röntgenfoto's te nemen. Op deze manier kan meestal de oorzaak van een caudasyndroom in beeld gebracht worden.

Sinds de komst van de MRI-scanner wordt dit onderzoek nog maar sporadisch uitgevoerd. Een caudografie wordt tegenwoordig alleen nog uitgevoerd als er een absolute contra-indicatie aanwezig is voor een MRI-onderzoek. Dan heeft een CT-scan de voorkeur.


</doc>
<doc id="545959" url="https://nl.wikipedia.org/wiki?curid=545959" title="Historia naturalis Brasiliae">
Historia naturalis Brasiliae

Johan Maurits liet zich tijdens de verovering van Brazilië op de Portugezen vergezellen door een groep geleerden. Willem Piso had medicijnen gestudeerd en was lijfarts van Johan Maurits, Georg Markgraf was naast arts ook cartograaf, astronoom en wiskundige. Samen stelden ze de eerste uitgebreide beschrijving op van de flora en fauna van Brazilië en eveneens van de tropische ziektes en de gewoonten en gebruiken van de inheemse bevolking. De tekst werd vergezeld van houtsnedes met afbeeldingen van planten en dieren. Lange tijd was het boek de enige wetenschappelijke publicatie over de plant-, dier- en geneeskunde van Brazilië. Voor de tropische geneeskunde is het boek belangrijk geweest.

Naast Piso en Markgraf waren de Nederlandse schilders Frans Post en Albert Eckhout, Johannes de Laet en de architect en ingenieur Pieter Post bij de uitgave betrokken.




</doc>
<doc id="545969" url="https://nl.wikipedia.org/wiki?curid=545969" title="Cryoglobuline">
Cryoglobuline

Cryoglobulinen zijn immunoglobulinen die uit het bloed neerslaan bij een temperatuur onder de lichaamstemperatuur ("cryo"="koud"). Bij opwarming lossen ze weer op. De temperatuur waarbij dit plaatsvindt kan per cryoglobuline verschillen.

Een groot aantal verschillende ziektebeelden kan gepaard gaan met vorming van cryoglobulinen, onder andere bij myelomen en bij patiënten met het fenomeen van Raynaud.

Er zijn drie verschillende typen cryoglobulinen.

Cryoglobulinen kunnen in het bloed worden gemeten in een klinisch-chemisch laboratorium. Omdat cryoglobulinen neerslaan bij een temperatuur onder de lichaamstemperatuur dient het bloed direct na afname bij 37ºC vervoerd en bewerkt te worden. 


</doc>
<doc id="546013" url="https://nl.wikipedia.org/wiki?curid=546013" title="Mastocytose">
Mastocytose

Mastocytose is in de geneeskunde het aanwezig zijn van te veel mestcellen, meestal in de huid. Dit kan door de huid verspreid optreden, of als tumor door plaatselijke ophoping. Bij tumorvorming spreekt men van een mastocytoom.<BR>
Mastocytose is een zeldzame afwijking, die ook kan ook optreden in de wand van de darm en in andere weefsels zoals in de longen, lever, milt of in het beenmerg. Oorzaak van het ontstaan van de ziekte is onbekend. Momenteel is er geen medicatie tegen deze ziekte. 

Aangezien mestcellen een groot aantal stoffen bevatten die bij de afweer betrokken zijn en die ze kunnen vrijmaken in de weefsels gaat de ziekte soms met zeer lastige huidafwijkingen als roodheid, zwelling, jeuk en zelfs wel met blaarvorming gepaard. Er kunnen ook systemische verschijnselen optreden, zoals buikklachten en shock. Ook kan systemische mastocytose osteoporose tot gevolg hebben, of een anafylactische reactie op bijen- of wespensteken.

Een veelvoorkomend verschijnsel bij mastocytose is urticaria pigmentosa (UP): druppelgrote, lichtbruine vlekjes verspreid over de huid. Op deze plaatsen zijn ophopingen van mestcellen in de huid te vinden. Door stevig wrijven over dergelijke vlekjes ontstaat na enkele minuten een galbult (zie bij urticaria). Het is mogelijk dat de symptomen van mastocytose tot UP beperkt blijven.


</doc>
<doc id="546021" url="https://nl.wikipedia.org/wiki?curid=546021" title="Meningeoom">
Meningeoom

Een meningeoom is een meestal goedaardige tumor, uitgaande van de hersenvliezen (arachnoidea). Ze groeien langzaam en verdringen het zenuwweefsel. Ze geven meestal weinig klachten tot de normale anatomie van de hersenen zo sterk is vervormd dat er functiestoornissen ontstaan. Het kan dan bijvoorbeeld gaan om focale epileptische aanvallen, of om paresen.
Wanneer het meningeoom zich echter nestelt aan het diafragma sellae bij de hypofyse, kunnen oogklachten ontstaan. Doordat de tumor de oogzenuw verdrukt kan één of beide oogzenuwen beschadigd raken. Door de witte verkleuring op scans kan ten onrechte gedacht worden aan een hypofysetumor of beginnende MS. 

De behandeling bestaat uit verwijdering, waarna de functies zich meestal redelijk tot goed herstellen. Verwijdering is soms betrekkelijk eenvoudig maar kan bij een ongunstige ligging ook zeer moeilijk of onmogelijk zijn zonder vitale structuren te beschadigen. Als het niet lukt de tumor in zijn geheel te verwijderen is een recidief waarschijnlijk. De afwijking komt vaker voor bij vrouwen, meestal op middelbare leeftijd.



</doc>
<doc id="546055" url="https://nl.wikipedia.org/wiki?curid=546055" title="Klaring (medisch)">
Klaring (medisch)

Klaring is in de geneeskunde en de farmacologie de snelheid waarmee een bepaalde stof door het lichaam uit het bloed wordt verwijderd. Die stof kan een lichaamseigen stof zijn, zoals creatinine, maar het kan ook een farmacon of vergif betreffen.

Zeer veel stoffen worden door het lichaam, vooral de lever gemaakt of gemetaboliseerd en daarna via de nieren (urine), fecaliën, zweet, uitgeademde lucht, enz. uit het lichaam verwijderd ('geklaard'). Een maat voor de nierfunctie is bijvoorbeeld de creatinineklaring, het volume bloedplasma dat door de nieren per minuut wordt ontdaan van de door het lichaam geproduceerde stof creatinine, een afvalproduct van de stofwisseling in de spieren. Op deze wijze wordt inzicht verkregen in de glomerulaire filtratiesnelheid.

De snelheid waarmee een stof uit het lichaam verdwijnt ("geklaard wordt") kan volgens verschillende mechanismen verlopen. De volgende twee processen komen het meest voor:

Ook de opname van stoffen (bijvoorbeeld voedingsbestanddelen of farmaca), uit bijvoorbeeld de darm naar het bloed, verloopt vrijwel altijd via een proces dat goed kan worden benaderd door een eerste orde proces.

Om de klaring van een bepaalde stof x te berekenen kan men volgende formule gebruiken
waarbij 



</doc>
<doc id="546057" url="https://nl.wikipedia.org/wiki?curid=546057" title="Creatinineklaring">
Creatinineklaring

De creatinineklaring is het volume bloedserum (in mL) dat door de nieren per minuut wordt ontdaan van de door het lichaam geproduceerde stof creatinine, een afvalproduct van de stofwisseling in de spieren. Deze klaringswaarde zegt dus iets over de glomerulaire filtratiesnelheid van de nieren.

Bij een normale nierfunctie ligt dit afhankelijk van de lichaamsgrootte meestal ergens tussen 80 en 140 mL/min.

In de klinische praktijk wordt niet de creatinineklaring, maar de creatininespiegel in plasma gebruikt als maat voor de nierfunctie. Deze geeft een redelijke benadering maar is nogal sterk afhankelijk van de spiermassa van de patiënt.

Een gemiddeld individu met formula_3=6000 mg/L, formula_4 50 mg/L en formula_5=0,83 ml/min heeft een creatinineklaring van 100 mL/min

Een formule die vaker wordt gebruikt om de klaring te berekenen is de Cockcroft-Gault formule:

formula_9


</doc>
<doc id="546177" url="https://nl.wikipedia.org/wiki?curid=546177" title="Eosine">
Eosine

Eosine is een zure negatief geladen roze/rode kleurstof. Het wordt gebruikt voor het kleuren van microscopische preparaten. Hierbij worden cytoplasma, collageen en spiervezels gekleurd. Eosine hecht zich bijvoorbeeld aan de positief geladen eiwitten in het cytoplasma.
Daarnaast wordt het in de geneeskunde gebruikt om schaafwonden en intertrigo uit te drogen.

Er zijn twee varianten van Eosine.

Beide varianten kunnen voor kleuring worden gebruikt, de keuze is een kwestie van persoonlijke voorkeur of traditie.

Eosine is chemisch verwant aan mercurochroom


</doc>
<doc id="546185" url="https://nl.wikipedia.org/wiki?curid=546185" title="WAIFW-matrix">
WAIFW-matrix

De WAIFW-matrix ("Who Acquires Infection From Whom"; 'wie wordt door wie besmet?') is een wiskundige matrix met transmissiecoëfficiënten β, van een Markov-keten.

Als er 4 leeftijdsklassen zijn in het ziektecompartimentenmodel, dan kan de infectiekracht voor elke leeftijdsklasse zo samengesteld worden door een lineaire combinatie van de transmissiecoëfficiënten β en het aantal infectieusen in elke klasse I:

formula_1


</doc>
<doc id="546189" url="https://nl.wikipedia.org/wiki?curid=546189" title="Willem Piso">
Willem Piso

Willem Piso (Leiden, 1611 - begraven Amsterdam, 28 november 1678) was een Nederlandse arts en botanicus. Hij geldt samen met Jacob de Bondt als een van de grondlegger van de tropengeneeskunde. Piso propageerde het eten van verse vis, groente, sinaasappels en limoenen om scheurbuik bij zeelieden en van het afzien van zoutvlees en vervuild drinkwater om nachtblindheid bij soldaten tegen te gaan.

Willem Pies werd geboren in Leiden als zoon van organist en luitspeler Hermann Pies uit Kleve en Cornelia van Liesvelt, woonachtig op Rapenburg. Zijn vader had aanvankelijk ook een aantal jaren geneeskunde gestudeerd, maar er de brui aangegeven toen hij een aanstelling kreeg in de Hooglandse Kerk. Als 12-jarige liet Willem zich inschrijven aan de universiteit van Leiden. Hij vertrok naar Caen in Normandië, waar hij in 1633 afstudeerde. Pies had zijn merkwaardige naam inmiddels gelatiniseerd tot Piso(n), iets wat in de 17e eeuw erg gebruikelijk was.

Toen de West-Indische Compagnie hem een positie als lijfarts van Johan Maurits van Nassau-Siegen aanbood, nadat Wilhelm van Milaenen was overleden, vertrok hij in 1637 alsnog naar Nederlands-Brazilië. Daar ontmoette hij de groep van 64 (?) wetenschappers, zoals Johannes de Laet, de cartograaf Johannes Vingboons, dominee Franciscus Plante en kunstenaars , waaronder Frans Post, Albert Eckhout, Zacharias Wagener, Pieter Post, tuinlieden, onderwijzers, schoenmakers en boeren. Zeven jaar later kwam hij terug uit Recife, tegelijkertijd met de gouverneur-generaal, die moeilijkheden had gekregen met de heren XIX. 

Piso woonde aanvankelijk in Leiden, waar hij zich opnieuw inschreef, maar nadat zijn vader was overleden, kwam hij op aanraden van Barlaeus naar Amsterdam. In 1648 publiceerde hij zijn werk en trouwde hij met Constantia Spranger, de dochter van een aanzienlijk koopman op Archangelsk en tien jaar lang bewindhebber van de WIC. Het echtpaar kreeg drie kinderen, twee stierven op jonge leeftijd. 

Zijn aandeel in de Historia Naturalis Brasiliae, de eerste vier boeken, genaamd "De Medicina Brasiliensi" bevat beschrijvingen van de belangrijkste ziekten, zoals oogziekten, en dysenterie. Daarnaast beschreef hij giffen en heilzame planten in Brazilië. Sommige planten zijn lange tijd in de geneeskunde gebruikt, zoals de Ipecacuanha-wortel tegen buikloop, maar inmiddels verboden. Als eerste behandelde hij de kindersterfte onder kolonisten, beschreef syfilis en behandelde uitvoerig het panacee, "[zo]dat zijn navolgers vrijwel niets eraan konden toevoegen."

In 1658 publiceerde Willem Piso een tweede editie van de "Historia" onder de titel "De Indiae Utriusque re naturali et medica". Piso is door Carl Linnaeus beschuldigd van plagiaat omdat de voorpagina van het boek enkel zijn eigen naam bevatte en niet die van medeauteur Georg Markgraf, die acht boeken over de aardrijkskunde, de natuurlijke historie en de sterrenkunde schreef. De aantijgingen zijn niet geheel terecht, want Piso maakte duidelijk in het voorwoord dat hij schatplichtig was aan Markgraf, die reeds in 1644 in Angola was overleden. Op de uitgave van 1648 is op de voorpagina helemaal geen naam vermeld.

Piso werd benoemd tot inspecteur van het Collegium Medicum (1655-1670) en werkte als zodanig samen met François de Vicq. Hij was bevriend met Simon van Hoorn. In 1666 verkocht Piso al de juridische boeken van zijn zwager Mattheus Spranger. Piso, woonachtig op de Keizersgracht, is begraven in de tegenoverliggende Westerkerk. Zijn dochter Maria trouwde in 1679 met burgemeester Cornelis Munter. 

In 1883 publiceerde Barend Joseph Stokvis zijn "Discours d'ouverture", een historische studie over Jacob de Bondt en Willem Piso. In 1960 is een planetoïde naar hem genoemd.



</doc>
<doc id="546203" url="https://nl.wikipedia.org/wiki?curid=546203" title="Spanking">
Spanking

Spanking is een term van Engelse origine, ontstaan in 1727, vermoedelijk als onomatopee. Oorspronkelijk was spanking of billenkoek de handeling waarbij iemand slaag krijgt op de (al dan niet blote) billen met een open hand. In de loop der jaren is de betekenis verbreed tot het slaan met attributen zoals gesels, riemen, roeden of (meestal houten) paddles. De Engelse term spanking wordt in andere talen meestal vooralsnog gebruikt voor slaan op de billen als erotische activiteit. De Nederlandse termen "billenkoek" en "pak voor de broek" worden eerder gebruikt om slaag op het achterste als lijfstraf mee aan te duiden.

De uitgedeelde tikken veroorzaken in meerdere of mindere mate pijn. In respons hierop worden, om deze pijn minder te voelen, in de hersenen endorfinen afgescheiden, de lichaamseigen stoffen die op dezelfde receptor gaan zitten als morfine. Dit geeft een plezierig en behaaglijk gevoel en kan de seksuele opwinding versterken.

Spanking als erotische activiteit kan op zichzelf staan, maar kan ook onderdeel zijn van BDSM waar billenkoek -doorgaans als 'straf'- kan worden toegepast binnen een rollenspel van dominantie en submissie, soms eerder realistisch en traditioneel (bvb. zoon over vader's knie(ën), over bank voor stokslagen op school), soms vergezocht (tot SciFi toe), eventueel gecombineerd met genitaal-seksuele handelingen.


</doc>
<doc id="546237" url="https://nl.wikipedia.org/wiki?curid=546237" title="Dyspepsie">
Dyspepsie

Dyspepsie is in de geneeskunde de term waarmee een verstoring in het spijsverteringsysteem wordt bedoeld, waarbij voornamelijk maagklachten optreden. Veelal wordt er gesproken over een opgeblazen gevoel in de maagstreek, welke de vertering van voeding onaangenaam maakt. 

Ingeval van een opgeblazen gevoel hoeft men niet alleen gas te hebben in de buik. De meest voorkomende andere symptomen zijn:

Opeens snel veel gewicht verliezen kan ervaren worden wanneer iemand last heeft van verminderde honger en verstoringen in de maag. Soms kan men na het drinken of eten ook last hebben van veelvuldig boeren of een hoge gasproductie.

In de meeste gevallen gaat het om gassen die geproduceerd worden in de darmen. Medische aandoeningen als de ziekte van Crohn en darmobstructie kunnen ook bijdragen aan het opgeblazen gevoel.

Winderigheid en een opgeblazen gevoel zijn vaak tekenen dat het eten niet volledig verteerd kan worden door het lichaam. Ook door niet genoeg te drinken kunnen de problemen verergeren, doordat vocht nodig is bij de vertering van het voedsel. Vet eten stimuleert de aanmaak van vetcellen in het lichaam, en vet op het lichaam vertraagt de werking van de maag, waardoor het ook kan bijdragen aan dyspepsie. Zuivelproducten kunnen ook bijdragen aan een opgeblazen gevoel, winderigheid en kramp. Mensen met een lactose-intolerantie zullen dit sterker ondervinden. Als de producten zijn verteerd, moet het probleem verholpen zijn.



Redelijk onbekende oorzaken kunnen zijn: 

Fructose komt voor in honing en vruchten. Gewone tafelsuiker (sacharose) levert gelijke hoeveelheden fructose en glucose. Vruchtensuiker bestaat enkel en alleen uit fructose. Fructose wordt ook gebruikt als zoetstof en is 1,5 keer zo zoet als tafelsuiker.

Verschillende onderzoeken laten zien dat fructose niet zo goed is voor het lichaam. Een teveel aan fructose over een langere periode kan leiden tot een metabool syndroom. Verder kunnen er nog hypertensie, hartinfarct, dyslipidemie, obesitas, pancreatitis, acuut leverfalen en zwangerschapdiabetes veroorzaakt worden.

Het lichaam accepteert de fructose en brengt deze met het proteïne GLUT-5 naar de lever. GLUT-2 wordt door het lichaam gebruikt voor de stof glucose. Echter, niet alleen glucose kan met de GLUT-2 mee, ook fructose. Fructose wordt alleen afgebroken en omgezet in energie in de lever, terwijl glucose wordt omgezet in energie in het hele lichaam. GLUT-2 zorgt voor de glucosetoestroom, en als er een teveel aan fructose is, raakt het lichaam verzadigd en is er niet genoeg GLUT-5 om de fructose af te voeren. Fructose zal dan de plek van glucose in gaan nemen. Hierdoor ontstaat een Fructosemalabsorptie. 30 tot 40 procent van de bevolking lijdt hieraan. Doordat de fructose niet, of niet genoeg opgenomen wordt, stijgt de concentratie in de dikke darm, waarna de bacteriën het omzetten in waterstof en koolstofdioxide. Hierdoor worden de meeste symptomen van een opgeblazen gevoel, veroorzaakt. Er bestaan ook verschillende soorten vruchten waar suikers in zitten die mensen niet kunnen verteren, maar bacteriën wel.

In sommige voedingsmiddelen zitten enzymen die helpen suikers af te breken die te vinden zijn in granen en fruit. Deze kunnen genomen worden voordat er gegeten wordt. Ook medicijnen met actieve kool kunnen genomen worden, tegen de geur van winderigheid. Het meest bekende medicijn is antacidum. Dit verhoogt de pH van het maagzuur. Echter moet er een gedoseerde hoeveelheid ingenomen worden. Als er te veel van wordt ingenomen, remt dat weer de werking van de maag.

Ook na het eten een wandelingetje maken kan helpen tegen een opgeblazen gevoel. Dit komt doordat er hormonen vrijkomen tijdens een wandeling, die de vertering van het voedsel bevorderen in de ingewanden. Kruidenthee kan ook worden gedronken, omdat deze de luchtbelletjes afbreekt. Sommige soorten voedsel, zoals koffie en chocola, kunnen het spijsverteringskanaal stimuleren, wat leidt tot een hogere hoeveelheid lucht, in de darmen. Vet eten kan ook slecht verteerd worden, waardoor een opgeblazen gevoel kan opkomen. Ook hete en ijskoude dranken of etenswaar kunnen een opgeblazen gevoel geven, doordat er lucht wordt ingezogen bij het consumeren. Koolzuurhoudende dranken zorgen ervoor dat er gas ontstaat in de buik. Dat wat niet weer naar boven komt, gaat via de darmen eruit en zorgen voor een opgeblazen gevoel. Dus is het niet raadzaam deze te drinken. Het is ook het verstandigst om te stoppen met roken of het anderszins gebruik van tabakproducten.


</doc>
<doc id="546332" url="https://nl.wikipedia.org/wiki?curid=546332" title="Kopschild">
Kopschild

Een kopschild is een uitwendig benig stuk voorhoofd wat voorkwam bij de orde Conodonta. Mogelijk gebruikten de vissen het schild ter bescherming, of om te wroeten in de grond. Een andere naam voor de orde Osteostraci is dan ook "cephalispiden", oftewel kopschildachtigen.


</doc>
<doc id="546382" url="https://nl.wikipedia.org/wiki?curid=546382" title="Sluitspier">
Sluitspier

Een sluitspier of sfincter, ook wel kringspier genoemd, is een rondlopende spier die een hol orgaan afsluit. Sommige sluitspieren kunnen bewust ('willekeurig') worden aangespannen, andere zijn onwillekeurig. 

Lijst van sfincters:


</doc>
<doc id="546385" url="https://nl.wikipedia.org/wiki?curid=546385" title="Hersenabces">
Hersenabces

Een hersenabces is een zeldzaam maar levensgevaarlijk abces in de hersenen. Een hersenabces ontstaat vaak door doorbraak van een infectie elders in de schedel, zoals vanuit een neusbijholte of vanuit het mastoïd.

Een hersenabces of -granuloom kan ontstaan als bacteriën of schimmels een deel van de hersenen infecteren en een ontsteking teweegbrengen. De afgebroken weefselcellen, witte bloedcellen en levende en dode micro-organismen verzamelen zich samen met lichaamsvloeistof; het geheel hoopt zich op in een begrensd deel van de hersenen. Later vormt zich een vlies om deze massa. 

Het gaat hierbij om een reactie van het afweersysteem die de hersenen kan beschermen door de infectie te isoleren, maar die ook schadelijk kan zijn. Het abces of het granuloom kan druk uitoefenen op kwetsbaar hersenweefsel en bloedvaten in de hersenen blokkeren. Dit kan leiden tot afbraak en afsterven van meer cellen, waardoor ernstige hersenschade kan ontstaan. 

De micro-organismen die verantwoordelijk zijn voor de infectie, kunnen de hersenen op verschillende manieren bereiken. Ze kunnen rechtstreeks in de hersenen terechtkomen door verwondingen of schedel- en hersenoperaties, maar ze kunnen zich ook verspreiden vanuit een nabijgelegen infectiehaard, bijvoorbeeld een oor, een bijholte of een tand of kies. Meestal worden de micro-organismen meegevoerd met de bloedstroom vanuit infectiehaarden elders in het lichaam. Een verhoogd risico op hersenabcessen lopen mensen met aangeboren hartaandoeningen of defecten aan de bloedvaten in de longen, chronische oor- of bijholte-infecties, drugsverslaafden en mensen met een door een of andere oorzaak verzwakt afweersysteem.


</doc>
<doc id="546398" url="https://nl.wikipedia.org/wiki?curid=546398" title="Intracerebraal hematoom">
Intracerebraal hematoom

Een intracerebraal hematoom, in de volksmond vaak hersenbloeding genoemd, is een bloeding in de hersenen, ontstaan door een gebarsten bloedvat. Met intracerebraal hematoom wordt meestal een spontane bloeding bedoeld, ze kan echter ook veroorzaakt worden door een verwonding. Behandeling en prognose verschillen.
Over het algemeen geeft een hersenbloeding dezelfde symptomen als een herseninfarct, dat wil zeggen neurologische uitval in de vorm van halfzijdige verlammingen, spraakstoornissen, gezichtsvelduitval en gevoelsstoornissen. De uitval is afhankelijk van de plaats en de grootte van de bloeding. Omdat een hersenbloeding een verhoogde hersendruk kan geven door de massawerking kan de patiënt in coma raken, dit gebeurt zelden bij een herseninfarct.

Oorzaken zijn vooral aderverkalking, hoge bloeddruk (hypertensie) en hoge leeftijd. Daarnaast ontstaan sommige hersenbloedingen door een vaatmisvorming (aneurysma, angioom, arterioveneuze malformatie), hersentumoren, stoornissen van de bloedstolling (meestal door voorgeschreven bloedverdunners) en amyloide angiopathie.

Niet alle hematomen binnen de schedel (intracranieel) liggen ook intracerebraal: zie ook subarachnoïdale bloeding, subduraal hematoom, epiduraal hematoom.

Vaak kan er niet direct iets gedaan worden aan een hersenbloeding. Bij bloedingen op sommige plaatsen zoals de kleine hersenen (cerebellum) of onder sommige omstandigheden (achteruitgang van het bewustzijn bij een oorspronkelijk oppervlakkige bloeding in een van de hersenkwabben) kan er voor worden gekozen om de bloeding door een neurochirurg te laten opereren. Er is hier nooit veel onderzoek naar gedaan en ook de meest recente resultaten laten geen eenduidige conclusies toe.

Als patiënten een hoge bloeddruk hebben of bloedverdunners innemen, kunnen er medicijnen worden gegeven om de bloeddruk te verlagen of het bloed weer beter te laten stollen. Daarnaast worden ze op een stroke unit opgenomen, zodat alle zorg rondom de patiënt goed wordt gecoördineerd en er snel kan worden ingegrepen bij achteruitgang.

Een hersenbloeding is een ernstige aandoening. Uiteindelijk overlijdt 80%. De kansen zijn het best voor jonge mensen, met kleine bloedingen en een helder bewustzijn. Oude mensen die door een grote bloeding in coma raken, overlijden zo goed als altijd.



</doc>
<doc id="546454" url="https://nl.wikipedia.org/wiki?curid=546454" title="Rood haar">
Rood haar

Rood haar is een haarkleur die vaak wordt geassocieerd met mensen wier oorsprong in Groot-Brittannië en Ierland ligt, hoewel roodharigheid ook in heel veel andere delen van de wereld te vinden is. Volgens wetenschappers ligt de oorsprong in Mesopotamië, het huidige Irak en Iran.

Schotland heeft het hoogste percentage roodharigen. Geschat wordt dat daar 13% van de bevolking rood haar heeft. Ierland volgt met 11% roodharigen. In de VS schat men de aanwezigheid tussen de 2 en 5%, in de EU ligt dat rond de 4% en op wereldniveau is het minder dan 1%. 
Bij een groot deel van de mensen met rood haar kunnen op DNA-niveau variaties in het gen MC1R (melanocortine 1 receptor) gevonden worden. Daarnaast lijken ook varianten in het gen OCA2 van invloed. MC1R is waarschijnlijk van invloed op de activiteit van melanocyten: in welke mate gaan ze pigment produceren als gevolg van UV-straling.

Mensen met rood haar hebben dikker haar dan mensen met een andere haarkleur. Roodharigen hebben een huid die zeer gevoelig is voor zonlicht en snel verbrandt.
Het is mogelijk dat natuurlijke roodharigen een andere pijnwaarneming hebben dan anderen. Er zijn echter zowel onderzoeken die vonden dat ze gevoeliger waren, als onderzoeken die het tegendeel aantoonden. Er zijn medici die beweren dat roodharigen 20% meer verdoving nodig hebben dan andersharigen.

Sinds 2005 is er in de Nederlandse stad Breda een jaarlijkse Roodharigendag. Het evenement bestaat uit tientallen activiteiten die een link hebben met rood haar en trekt bezoekers uit alle werelddelen. 
Sindsdien hebben soortgelijke evenementen ook in andere landen het licht gezien. In het plaatsje Crosshaven in Ierland wordt sinds 2009 een jaarlijkse 'Redhead Convention' gehouden. In Londen in het Verenigd Koninkrijk is er ook een jaarlijks evenement, zo ook in Porto Alegre in Brazilië, in Melbourne Australië, Milaan Italië, en meerdere steden in de Verenigde Staten waaronder Chicago, Portland en Rome (Georgia).



</doc>
<doc id="546547" url="https://nl.wikipedia.org/wiki?curid=546547" title="Cefaal hematoom">
Cefaal hematoom

Een cefaal hematoom is de benaming voor een bult op het hoofd van een pasgeborene die veroorzaakt wordt door een bloeding van het periost. Een cefaal hematoom verdwijnt na een paar weken.


</doc>
<doc id="546621" url="https://nl.wikipedia.org/wiki?curid=546621" title="Budesonide">
Budesonide

Budesonide is een corticosteroïde. Het wordt vooral gebruikt tegen astma,
maar ook tegen rinitis (waaronder hooikoorts en allergieën).

Bovendien wordt het gebruikt tegen ontstekingen
in vooral de dikke darm.

Het geneesmiddel wordt door AstraZeneca en Dr. Falk Pharma op de markt gebracht. Het is werkzaam op de plaats waar het in contact komt met het lichaam. Voor inhalatie door de neus heet het Rhinocort, voor gebruik met een inhalator voor toediening door de mond heet het Pulmicort. Deze middelen worden tegen astma gebruikt. Een enkele keer wordt het ook verkocht in de inhalator gecombineerd met formoterol, onder de naam Symbicort. Bij inhalatie heeft Budesonide meteen effect.

Voor gebruik in de darmen wordt budesonide door Dr. Falk Pharma geleverd als Budenofalk. Het product van AstraZeneca heet Entocort. Budenofalk is verkrijgbaar in capsules, granulaat en rectaal schuim; Entocort is beschikbaar als capsule en als klysma. Het werkt dan op de kronkeldarm en het begin van de dikke darm.

Budesonide wordt minder in verband gebracht met afname van de stevigheid van de botten dan prednisolon en het kan sneller worden afgebouwd dan andere corticosteroïden. In het algemeen komen er minder bijwerkingen voor dan bij vergelijkbare medicijnen.

Budesonide - samen gebruikt met azathioprine - geeft significant minder bijwerkingen bij de behandeling van auto-immuunhepatitis (AIH) dan de gebruikelijke combinatie met prednison.



</doc>
<doc id="546675" url="https://nl.wikipedia.org/wiki?curid=546675" title="Cortexnecrose">
Cortexnecrose

Cortexnecrose is necrose (afsterven) van weefsel in de schors (cortex) van een orgaan. In het lichaam bestaan een aantal organen die een cortex hebben, waaronder de hersenen, de nieren, en de bijnieren.

Meestal wordt echter bedoeld nierschorsnecrose. Dit is een zeldzame ziekte die vaak een reden is voor kunstnierbehandeling.


</doc>
<doc id="546680" url="https://nl.wikipedia.org/wiki?curid=546680" title="Decongestivum">
Decongestivum

Een decongestivum is in de geneeskunde en de farmacologie een middel dat gezwollen slijmvliezen doet slinken. Xylometazoline is daar een voorbeeld van. Decongestiva kunnen voorkomen in de vorm van neusdruppels of een neusspray.

Een decongestivum werkt vaatvernauwend en veroorzaakt daardoor vermindering van de doorbloeding van het slijmvlies. De meest gebruikte decongestiva vallen onder de α2-adrenerge agonisten. Op alle bloedvaten in het lichaam bevinden zich α-receptoren. Wanneer deze receptoren gestimuleerd worden, vernauwt het bloedvat zich met een slinking van het slijmvlies als gevolg.

Decongestiva worden veel gebruikt om de symptomen van verkoudheid te verlichten, maar kunnen de verkoudheid niet genezen. Toepassing van een decongestivum dient altijd beperkt te worden tot maximaal 1 week, vanwege gewenning. Bij het stoppen van het gebruik van decongestiva treedt een rebound-effect op indien het langer wordt gebruikt dan circa 1 week: de klachten worden gedurende korte tijd eerst erger en nemen daarna pas af. 
Dit wordt veroorzaakt door gewenning van de bloedvaten in de neus aan de toegediende stof. De vaten passen zich aan en bieden weerstand tegen de effecten van het geneesmiddel. Wanneer toediening van de stof gestaakt wordt, moeten de bloedvaten wennen aan de afwezigheid van het decongestivum en zullen een paar dagen weer opzwellen.
Ook kan langdurig gebruik ervan leiden tot onherstelbare schade aan de trilharen in de neus (cilia). Deze schade wordt veelal veroorzaakt door het conserveermiddel in de neusdruppel of neusspray.


</doc>
<doc id="546721" url="https://nl.wikipedia.org/wiki?curid=546721" title="Kyfose">
Kyfose

Kyfose is in de geneeskunde een bepaalde natuurlijke kromming van de wervelkolom. Het betreft de kromming waarvan de bolle kant naar achteren wijst, oftewel (in jargon): in het sagittale vlak aan de dorsale zijde convex (een "bochel"). Normaliter is de wervelkolom van de borstkas enigszins naar voren gekromd; soms wordt dit echter te sterk om verenigbaar te zijn met een goede houding. Dan wordt gesproken van een hyperkyfose.

Een hyperkyfose kan onder andere het gevolg zijn van een aangeboren defect, verandering in hogere tussenwervelschijven, osteoporose (waarbij wervels scheef in elkaar kunnen zakken 'compressiefracturen'), een verkeerde of slappe houding in de jeugd, of door rachitis.

Andere krommingen heten scoliose (zijwaartse kromming) en lordose (kromming met de bocht naar voren wijzend). Ter hoogte van de lendenwervels en de nekwervels is een zekere mate van lordose normaal.

Een combinatie van hyperkyfose en scoliose wordt kyfoscoliose genoemd. Dit is meestal aangeboren.



</doc>
<doc id="546728" url="https://nl.wikipedia.org/wiki?curid=546728" title="Lage rugpijn">
Lage rugpijn

Lage rugpijn is een symptoom dat een groot deel van de bevolking af en toe heeft. In de onderrug bevinden zich vele structuren die pijn kunnen veroorzaken: spieren, pezen, banden, gewrichten, botten, zenuwen. 

Lage rugpijn wordt ingedeeld in "aspecifieke lage rugpijn" en "specifieke lage rugpijn". 

In ongeveer 90% van de gevallen is er geen duidelijk aanwijsbare oorzaak van de klachten aan te wijzen. Dit noemen we "aspecifieke lage rugpijn". Ondanks dat de klachten realistisch zijn, kan men geen aanwijzingen voor ernstige pathologie vinden. Mogelijk worden de klachten veroorzaakt door een stoornis in spieren, pezen, banden, tussenwervelschijven, (facet)gewrichten, botten of zenuwen.

In 10% van de gevallen is sprake van "specifieke lage rugpijn". Deze rugklachten worden veroorzaakt door een probleem dat specifieke behandeling vereist. Voorbeelden van veroorzakers van specifieke lage rugpijn zijn: discus hernia, wervel inzakking, spondylolisthesis, metastase en de ziekte van Bechterew.

De arts maakt meestal in eerste instantie onderscheid tussen twee vormen van lage rugpijn: die met uitstralende pijn naar de benen toe, en die zonder uitstraling.

Bij lage rugpijn die niet uitstraalt naar de benen, of wel uitstraalt maar niet tot onder het niveau van de knie, spreekt men van lumbago. Bij rugpijn met uitstraling tot onder het niveau van de knie spreekt men van ischias. Vooral in het tweede geval moet men rekening houden met de mogelijkheid van een rughernia. 

Waarschuwingstekenen zijn: 
In deze gevallen is onderzoek door een arts zeker nodig aangezien de genoemde symptomen kunnen duiden op een specifieke vorm van lage rugpijn.

De behandeling van specifieke lage rugpijn is sterk afhankelijk van wat er aan de hand is. Mogelijke behandelvormen zijn onder andere medicatie, fysiotherapie of in ernstigere gevallen operatie.

De behandeling is afhankelijk van de duur dat men last heeft van de klachten.
De eerste weken luidt het advies:

Treedt met het beleid zoals hierboven aangegeven na verloop van tijd (enige weken) onvoldoende verbetering op dan is nader onderzoek bij een arts of fysiotherapeut aangewezen.



</doc>
<doc id="546751" url="https://nl.wikipedia.org/wiki?curid=546751" title="Tanderosie">
Tanderosie

Tanderosie is het oplossen van tandglazuur door inwerking van zuur. Het gaat langzaam en is slecht te herkennen. Vroegtijdige herkenning is belangrijk. Als tanderosie niet wordt bestreden kunnen zuren het tandglazuur of blootliggende tandbeen oplossen. Tandmineraal bestaat voornamelijk uit calcium en fosfaat en kan makkelijk oplossen in zuur. Wanneer tandglazuur oplost hebben bacteriën vrij spel en is cariës onvermijdelijk.

Tanderosie wordt meestal pas in een vergevorderd stadium ontdekt. Vaak is bij klachten het tandglazuur al (gedeeltelijk) verdwenen. De voortanden vertonen slijtplekken, worden korter, dunner en worden doorschijnender. De tanden kunnen door het doorschijnende tandbeen donkerder (geler) worden. In tegenstelling tot cariës is gedane schade door tanderosie onomkeerbaar.

Zowel intrinsieke zuren als extrinsieke zuren kunnen aanleiding geven tot tanderosie bij regelmatig contact met het tandoppervlak.

Met extrinsieke zuren, bedoelt men zuren afkomstig uit de voeding. Zuur in voeding lost dan het tandglazuur op. Hoe meer, hoe vaker en hoe langer er zure producten in de mond terechtkomen, hoe groter de kans op tanderosie.
Voorbeelden van zure voeding zijn frisdranken (ook light-frisdranken) en fruit.
Het regelmatig drinken van frisdrank, of het gedurende een lange periode nemen van kleine slokjes frisdrank, zijn af te raden.
Zuigen op een citroen of sinaasappel is funest voor het tandglazuur.

Met intrinsieke zuren, bedoelt men zuren afkomstig uit het lichaam, maagzuur dus.
Maagzuur kan door middel van oprispingen in de mond komen, waardoor erosie kan optreden. Vaak hebben mensen met extreme vermageringsdrang, zoals anorexia nervosa en boulimia nervosa, veel last van tanderosie.

Frisdrank smaakt doorgaans zoet. De eveneens vaak aanwezige zure smaak proeft u niet doordat fabrikanten suikers of zoetstof toevoegen. Deze maskeren het fosfor-, citroen-, of appelzuur wat de frisdrank zo "fris" maakt. Zoetstoffen maskeren de zure smaak wel maar neutraliseren deze niet. Vruchtensappen zijn daarentegen nóg zuurder en zijn dus nóg slechter voor uw gebit. Vaak zijn sportdranken en rode of witte wijn ook zuur. Bijna elke drank is zuur. Water, melk, zwarte koffie en thee zonder suiker zijn uitzonderingen. In tegenstelling tot de neutraliserende suikerloze thee is de tegenwoordig zeer populaire ijsthee juist een van de zuurste dranken.

Tegenwoordig zijn frisdranken en mixdrankjes zoals breezers erg populair onder jongeren. Al deze dranken bevatten veel zuur (light-dranken niet uitgesloten) en vormen een groot risico voor tanderosie. In mixdranken is vaak alcohol toegevoegd. Alcohol heeft een oplossende werking en kan het tanderosieproces versnellen.

Alle zure voedingsmiddelen kunnen schadelijk zijn voor het gebit. Voor zuur fruit moet men extra oppassen. Citrusvruchten, zwarte bessen, appels, bramen, druiven, kiwi's, mango's zijn vruchten die tanderosie in de hand werken. Ook het zuigen op zure vitamine C tabletten kan door het aanwezige zuur funest voor de tanden zijn.
Het tandheelkundig adagium van de vorige eeuw "snoep verstandig, eet een appel" is ten gevolge van tanderosie in een ander daglicht komen te staan.

Medicijnen kunnen de afgifte van speeksel remmen. Speeksel geeft een natuurlijke bescherming en neutraliseert het zuur sneller. Bij een droge mond worden zuren minder snel geneutraliseerd. Als men dan veel zure producten eet of drinkt, is de kans op tanderosie extra groot.


Tanderosie kan worden beperkt door de volgende regels in acht te nemen:



</doc>
<doc id="546771" url="https://nl.wikipedia.org/wiki?curid=546771" title="Discusprothese">
Discusprothese

Een discusprothese of kunsttussenwervelschijf is een kunstmatige tussenwervelschijf die tussen twee wervels kan worden geplaatst als de oorspronkelijke tussenwervelschijf is verwijderd, bijvoorbeeld wegens een rughernia. 

Het doel hiervan kan zijn drie nadelige effecten van de verwijdering tegen te gaan: het hoogteverlies, waardoor de aangrenzende wervels op elkaar zouden komen te staan, en het functieverlies, waarbij de wervelkolom a) een deel van zijn normale flexibiliteit verliest na de operatie, waardoor aangrenzende tussenwervelschijven weer zwaarder belast worden, en b) de verminderde stootkussenfunctie van de gezamenlijke tussenwervelschijven. 

Het hoogteverlies wordt vaak tegengegaan door opvullen van de ontstane holte met vrije bottransplantaten; hierbij blijft de flexibiliteit echter niet behouden. 

Discusprothesen zijn nog in een experimenteel stadium en worden in Nederland weinig gebruikt.



</doc>
<doc id="546782" url="https://nl.wikipedia.org/wiki?curid=546782" title="Syringomyelie">
Syringomyelie

Syringomyelie is een zeldzame neurologische aandoening waarbij het ruggenmerg wordt aangetast, meestal vooral ter hoogte van de nekwervels, en het centrale kanaal in het ruggenmerg waardoor het wijder wordt.

De naam komt van het Grieks syrinx, een rieten buisje of fluitje en is gebaseerd op dit wijdere dan normaal kanaal dat bij pathologisch anatomisch onderzoek kan worden waargenomen. Tegenwoordig is de diagnose ook al bij levende patiënten te stellen door middel van MRI-onderzoek.

De klachten bestaan uit neurologische uitval (pijn, spierzwakte en stijfheid), eerst en vooral van de armen. De oorzaak wordt gezocht in een te hoge vloeistofdruk in het spinale kanaal. Drukontlastende operaties worden geprobeerd om voortschrijden van het proces tegen te gaan.

Syringo(hydro)myelie is ook een gevolg van chiarimalformatie, een aandoening waarbij het achterhoofdsgat (foramen magnum) afwijkt van de normale grootte. De punten van de kleine hersenen puilen daardoor uit (bij een te klein achterhoofdsgat) of zakken (bij een te groot achterhoofdsgat). Het gevolg is dat de doorstroming in het ruggenmergsvocht niet verloopt zoals het hoort (syringomyelie). Hierdoor kan dan een waterhoofdje (hydrocefalus) ontstaan. Chiarimalformatie komt maar heel weinig voor.



</doc>
<doc id="546837" url="https://nl.wikipedia.org/wiki?curid=546837" title="Gerontoplast">
Gerontoplast

In vergelende bladeren gaan de chloroplasten over in gerontoplasten. Wat misschien eenzelfde proces is als de overgang van chloroplasten in chromoplasten bij rijpende tomaten. Zowel chromoplasten als gerontoplasten kunnen weer overgaan in chloroplasten .

De overgang van chloroplast naar gerontoplast wordt ingezet door het ijzerbevattende oxygenase-enzym, Pheide a oxygenase (PaO). Dit enzym komt alleen voor in gerontoplasten. Een gerontoplast is kleiner dan de chloroplast. Tevens gaat er bij de overgang veel thylakoïde en deeltjes in het stroma verloren, maar nemen de plastoglobules toe zowel in hoeveelheid als in dichtheid. De membraan van de gerontoplast blijft intact.


</doc>
<doc id="546860" url="https://nl.wikipedia.org/wiki?curid=546860" title="Peritonsillair abces">
Peritonsillair abces

Een peritonsillair abces, ook wel paratonsillair abces is een abces dat zich rond, naast of achter een keelamandel kan ontwikkelen, meestal in aansluiting op een tonsillitis. Een peritonsillair abces bevindt zich buiten het kapsel van de keelamandel en bestaat meestal slechts aan één zijde.

De patiënt is over het algemeen flink ziek, met een zwelling achter in de keel die zo pijnlijk is dat de patiënt de mond moeilijk ver kan openen, slikken soms onmogelijk is, en het speeksel de patiënt uit de mond loopt.

De behandeling is chirurgisch: het abces moet worden geïncideerd en ontlast. In Nederland gebeurt dit in het algemeen door de kno-arts. Verder kan eventueel overwogen worden antibiotica met een breed werkingsspectrum toe te dienen of, na identificeren van de verwekker via een keelkweek, een gericht antibioticum. Het is vaak nodig de antibiotica via infuus toe te dienen omdat de pillen moeilijk doorgeslikt kunnen worden. Er kan eventueel verkozen worden een tonsillectomie (verwijderen van de keelamandelen) uit te voeren die ofwel meteen, ofwel na afkoelen van de infectie plaatsvindt.



</doc>
<doc id="546883" url="https://nl.wikipedia.org/wiki?curid=546883" title="Aangezichtsverlamming van Bell">
Aangezichtsverlamming van Bell

De aangezichtsverlamming van Bell, ook wel "Bellse parese" genoemd, is een plotseling optredende perifere verlamming ('parese') van de zevende hersenzenuw, de nervus facialis, de belangrijkste motorische aangezichtszenuw.

Deze verlamming is niet zeldzaam en kan op elke leeftijd optreden. De patiënt merkt bijvoorbeeld bij het opstaan dat zijn gezicht scheef is; een mondhoek hangt naar beneden en het oog aan die kant kan niet goed worden gesloten. (Wanneer alleen de mond aangedaan is, wijst dit op een centrale parese, meestal door een cerebrovasculair accident, een heel ander ziektebeeld.) Soms bestaat er ook wat oorpijn aan de aangedane zijde. Breed grijnzen lukt niet symmetrisch, evenmin als fluiten. Bij het dichtknijpen van de ogen lukt dit aan de aangedane zijde niet, en de oogbol rolt zichtbaar naar boven. Ook fronsen leidt tot een asymmetrisch beeld.

Over de oorzaak bestaan vele theorieën. Sommigen wijten het aan een infectie met een herpesvirus. Een ontsteking door "Borrelia burgdorferi", de verwekker van de lymeziekte, komt in zeldzame gevallen wel eens voor. Het kan zin hebben hierop te testen, omdat deze bacterie in principe voor antibiotica gevoelig is. Of het de ziekteduur bij de aangezichtsverlamming verkort, is echter niet bekend.

De 'echte' Bellse parese, dat wil zeggen, één zonder duidelijke oorzaak, wordt veelal behandeld met corticosteroïden in vrij hoge dosering, wat de kans op volledige genezing iets vergroot, en met antivirale middelen tegen herpesvirussen, waarvan nooit is aangetoond dat het enig verschil maakt. Vroeger werd er ook wel een decompressieoperatie uitgevoerd van de zenuw waar deze door het benige kanaal in de schedel loopt, eveneens zonder bewezen effect.

In alle gevallen moet er gezorgd worden dat het oog dat niet goed kan worden gesloten niet uitdroogt, door zalf en zo nodig ook door afdekkende verbanden.

Het spontane beloop is vrij gunstig: in 75 tot 85% van de gevallen een volledig herstel in enkele weken tot maanden. Bij de overige 15 tot 25% treedt meestal wel een aanzienlijke verbetering op maar geen volledig herstel. Pas na 9 maanden kan in het algemeen de eindtoestand en de mate van genezing worden beoordeeld.



</doc>
<doc id="546943" url="https://nl.wikipedia.org/wiki?curid=546943" title="Whitening tandpasta">
Whitening tandpasta

Whitening tandpasta kan door toevoeging van extra schuurmiddel gele aanslag op tanden verminderen. Hoewel sommige fabrikanten tegendeel beweren worden tanden er vaak niet aantoonbaar witter van.

Whitening tandpasta bevat extra schuurmiddel waardoor een klein laagje van het tandglazuur wordt weggepoetst. Hoe grover de korrel hoe diepere groeven in het tandglazuur ontstaan. Als het tandglazuur te veel afslijt laat het glazuur meer licht door waardoor het gelige tandbeen zichtbaar wordt. In plaats van wittere tanden krijg je dan juist gelere tanden.

Whitening tandpasta werkt enkel bij uitwendige verkleuringen dat kan ontstaan door kleurstoffen uit eten, drinken en andere genotsmiddelen. Voorbeelden zijn koffieaanslag of aanslag van rode wijn.
Inwendige verkleuringen ontstaan bijvoorbeeld door een klap of een val. Inwendige verkleuring kan ook door het verouderingsproces plaatsvinden.

Gebruik van whitening tandpasta is bij matig gebruik ongevaarlijk. Aangeraden wordt maximaal 2 dagen per week (bijvoorbeeld het weekend) whitening tandpasta te gebruiken.


</doc>
<doc id="547022" url="https://nl.wikipedia.org/wiki?curid=547022" title="Leukoplakie">
Leukoplakie

Leukoplakie (Grieks: "leukos"=wit; "plax"=plaat, vlak) is een witte slijmvliesverandering in de mond die niet afschraapbaar is en die na het wegnemen van de oorzaak blijft zitten. Bij ongeveer 5% van de leukoplakieën, in een periode van 5 jaar, gaat de slijmvliesverandering over in kwaadaardige afwijking, bijvoorbeeld een plaveiselcelcarcinoom.

Witte slijmvliesverandering op bijvoorbeeld de tongranden of de mondbodem. Soms komt het op meerdere plekken tegelijk voor. In het algemeen geeft leukoplakie geen klachten, maar soms kan het een branderig gevoel geven. 

Leukoplakie kan 2 verschijningsvormen hebben:
Wanneer er een rode component in het spel is, wordt het wel erytroleukoplakie genoemd. De kans op een kwaadaardige afwijking is groter bij niet-homogene leukoplakie.

Als oorzaak van leukoplakie gelden vooral rook- en alcoholgewoonten. Soms is er echter geen aanwijsbare oorzaak.

Leukoplakie komt het meest voor boven het veertigste levensjaar. En meer mannen dan vrouwen zijn bekend met deze aandoening. Dit is ongeveer 2 op 1. Vermoedelijk 1% van de bevolking heeft een leukoplastische aandoening, maar hier is nog maar weinig onderzoek naar verricht.

Men begint met het wegnemen van de vermoedelijke oorzaak van de leukoplakie, bijvoorbeeld roken. In sommige gevallen verdwijnen de witte veranderingen van het slijmvlies na het stoppen met roken en komt de diagnose leukoplakie te vervallen. Afhankelijk van het klinisch aspect, het histologisch beeld en de lokalisatie kan er bij een blijvende leukoplakie worden gekozen voor regelmatige controle of behandeling. Dit hangt mede af van de leeftijd of gezondheidstoestand van de patiënt. Kleine leukoplakieën (tot ongeveer 2cm) kunnen het beste worden geëxcideerd. Grote leukoplakieën kunnen behandeld worden met een CO-laserverdamping of CO-laserexcisie, als alternatief voor normale chirurgie. Te allen tijde moet het weggenomen weefsel histologisch worden onderzocht. Belangrijk is dat de leukoplakie - al dan niet verwijderd - langdurig gecontroleerd wordt.


</doc>
<doc id="547479" url="https://nl.wikipedia.org/wiki?curid=547479" title="Skiduim">
Skiduim

De skiduim is een letsel van het ligamentum collaterale ulnare van het onderste gewrichtje van de duim (MCP-I-gewricht). Ongeveer 5 tot 10% van alle skiletsels bestaat uit dit letsel en daarmee is het het meest voorkomende armletsel bij skiërs.
Het letsel wordt ook wel "gamekeeper’s thumb" of "jachtopzienerduim" genoemd. De laatste benaming stamt nog uit de tijd van de koningen en de jachtopzieners. Als de koning had gejaagd, was het de taak van de jachtopziener om de geschoten vogels de nek om te draaien. Als deze ‘handomdraai’ vaak nodig was, kon de duim geblesseerd raken. Aangezien de tijd van de koningen en de jacht wel voorbij is, wordt er nu een naam gebruikt, die meer bij de realiteit van alledag past: de skiduim.

Het eerste CMC-gewricht is een zadelgewricht. Het proximale gewrichtsvlak wordt gevormd door het os trapezium, wat articuleert met het eerste middenhandsbeentje. Het os trapezium heeft dorsaal een tuberculum, waarlangs aan de mediale zijde de pees van de musculus flexor carpi radialis loopt. Proximaal van het os trapezium ligt het os scaphoideum. Zo wordt de eerste straal gevormd.
Het zadelgewricht verloopt concaaf in radio-ulnaire richting en convex in dorsovolaire richting. Het gewricht is niet geheel symmetrisch: het gewrichtsvlak loopt voornamelijk aan de volaire zijde van de hand. Door het zadelgewricht is ab- en adductie van de duim mogelijk, evenals oppositie en repositie. Bovendien kan een circumductie worden uitgevoerd.
Het eerste MCP-gewricht is anders van de andere MCP-gewrichten door de aanwezigheid van sesambotjes, door de aanwezigheid van de insertie van de thenarmusculatuur en doordat het gewricht relatief minder mobiel is dan de andere MCP-gewrichten. Dit kan verklaard worden door het doel van het gewricht: het stabiliseren van de duim in de power grip. Het gewrichtskapsel wordt gevormd door de ligamenta collateralia aan beide kanten: het ligamentum collaterale ulnare en het ligamentum collaterale radiale.
Het ligamentum collaterale ulnare verbindt het eerste middenhandsbeentje met de proximale falanx van de duim en heeft voornamelijk als functie dat het MCP-I-gewricht gestabiliseerd wordt bij de power grip van de duim.

Bij de oorzaak van het letsel aan het ligamentum collaterale ulnare moet een tweedeling gemaakt worden tussen acuut letsel en chronisch letsel.
De oorzaak van het acute letsel is een harde radiaalwaarts gerichte kracht op het MCP-I-gewricht. Dit kan tijdens tal van sporten gebeuren. Door de kracht op het gewricht wordt het ulnaire collateraal ligament beschadigd. Afhankelijk van de aard van het letsel kan er een volledige ruptuur van het ligament optreden, inclusief avulsie, tot aan een verrekking met een intact ligament. Bij skiërs wordt het letsel vaak veroorzaakt door een val, waarbij de duim achter de skistok blijft hangen. Andere sporters, zoals volleyballers of voetballers, kunnen dit letsel oplopen door een bal met hoge snelheid tegen een uitgestrekte duim te krijgen. Bij sporten met een stok, zoals hockey, komt het letsel voor op dezelfde manier als bij skiërs: de stok blijft hangen achter de duim.
De oorzaak van het chronische letsel ligt in repetitieve rek. Uiteindelijk leidt uitrekking van het ligament tot een instabiel MCP-gewricht. Hierdoor kunnen degeneratieve veranderingen aan het gewricht ontstaan, wat tot pijnklachten en functiebeperking kan leiden.

Een trauma in de voorgeschiedenis wordt vaak gemeld door de patiënt. De patiënt klaagt over pijn en zwelling aan de ulnaire zijde van het MCP-I gewricht. Als er instabiliteit van het gewricht is opgetreden, zal de patiënt zwakte in de power grip van de duim aangeven. Kenmerkend is dan dat de patiënt moeite heeft met het opendraaien van een pot of het omdraaien van een ronde deurknop.

Inspectie en palpatie:
Bewegingsonderzoek:

Bij een acuut letsel is het belangrijk om röntgenfoto's te nemen van de duim. Een skiduim gaat vaak gepaard met een avulsiefractuur aan de volaire basis van de proximale falanx. Verder is het belangrijk om mogelijke andere fracturen in beeld te brengen.
In de chronische fase worden valgusstressfoto’s van het MCP-I gewricht gemaakt. Hierdoor kan de ernst van het letsel nauwkeurig bepaald worden.
Over de aanvullende waarde van MRI en echo wordt nog gediscussieerd in de literatuur.


Direct na het letsel moet het ICE (Immobilisation, Cooling, Elevation)-principe toegepast worden. Verder is het belangrijk om te besluiten of er een indicatie is voor chirurgie. De verschillende indicaties voor chirurgische interventie zijn:
De chirurgische behandeling bestaat uit reïnsertie van het ligament op het bot. Bij een avulsiefractuur wordt het botfragment weggehaald als het uit minder dan 15% van het gewrichtsvlak bestaat.
De conservatieve behandeling bestaat uit een goede immobilisatie van het gewricht. Dit gebeurt door een gipsverband van de hand en de onderarm aan te leggen, waarbij het MCP-gewricht in twintig graden flexie staat met een milde ulnaire deviatie om spanning op het ligament te voorkomen. Het gipsverband moet drie tot vier weken gedragen worden.
Bij een mild letsel kan een spalk worden gedragen of kan het gewricht worden ingetapet.

Na chirurgie wordt een gipsverband aangelegd, dat de pols en duim voor vier tot vijf weken immobiliseert. Hierna moet de patiënt nog twee weken een spalk dragen. Dit moet ook bij de conservatieve behandeling. Tijdens het dragen van de spalk moeten enkele malen per dag spierversterkende oefeningen gedaan worden. Het is echter belangrijk dat gecontroleerd is of het gewricht weer stabiliteit heeft bereikt.

Pijnstillers kunnen gegeven worden. NSAID's verminderen tijdens de acute fase de eventuele ontstekingsverschijnselen.

Een letsel van het ligamentum collaterale ulnare komt relatief vaak voor. In de acute fase wordt de diagnose snel gemist, wat kan leiden tot instabiliteit het MCP-I-gewricht. Een tijdige en juiste behandeling kan instabiliteit voorkomen.


</doc>
<doc id="547499" url="https://nl.wikipedia.org/wiki?curid=547499" title="Cysticercose">
Cysticercose

Cysticercose is een weefselinfectie die wordt veroorzaakt door een jonge vorm (cysticercus) van de varkenslintworm ("Taenia solium"). Mensen kunnen jarenlang weinig of geen symptomen vertonen, pijnloze bultjes van één tot twee centimeter hebben in de huid of de spieren, of neurologische symptomen krijgen als de hersenen zijn aangetast. Na maanden of jaren kunnen de bultjes pijnlijk worden en opzwellen en vervolgens vanzelf verdwijnen. In ontwikkelingslanden is dit de meest voorkomende oorzaak van eleptische insults. In Nederland en België komt cysticercose niet of nauwelijks voor.
De infectie wordt meestal opgelopen door consumptie van voedsel of water dat eitjes van de lintworm bevat. Ongekookte groenten zijn de belangrijkste bron. De eitjes van de lintworm zijn afkomstig van ontlasting van iemand die geïnfecteerd is met de volwassen wormen, een aandoening die bekendstaat als taeniase. Taeniase is een andere ziekte en wordt veroorzaakt door het eten van cysten in onvoldoende gekookt varkensvlees. Mensen die hun leven delen met iemand die een lintworm heeft, lopen een verhoogd risico op het krijgen van cysticercose. De ziekte kan worden gediagnosticeerd door aspiratie van een cyste. Beelden die worden gemaakt met computertomografie (CTI) of magnetic resonance imaging (MRI) zijn zeer nuttig voor diagnose van de ziekte in de hersenen. Een verhoogd aantal witte bloedcellen, zogeheten eosinofielen, in de hersen- en ruggenmergvloeistof en het bloed wordt ook gebruikt als indicator.
Infectie kan effectief worden voorkomen door persoonlijke hygiëne en rioolwaterzuivering. Hiertoe behoren ook: varkensvlees goed koken, schone toiletten en goede toegang tot schoon water. Behandeling van mensen met taeniase is belangrijk om de verspreiding te voorkomen. Als de ziekte het zenuwstelsel niet aantast, hoeft deze mogelijk niet te worden behandeld. Patiënten met neurocysticercose kunnen worden behandeld met het medicijn praziquantel of albendazol. Deze moeten mogelijk lange tijd worden gebruikt. Steroïden, als ontstekingsremmer tijdens de behandeling, en medicijnen tegen epileptische insulten kunnen ook nodig zijn. Soms worden de cysten chirurgisch verwijderd.
De varkenslintworm komt vooral veel voor in Azië, in Afrika ten zuiden van de Sahara en in Latijns-Amerika. In sommige gebieden is naar schatting 25% van de bevolking geïnfecteerd. In de ontwikkelde landen is dit zeer ongewoon. Wereldwijd heeft de ziekte in 2010 geleid tot ongeveer 1200 sterfgevallen, een toename ten opzichte van 700 in 1990. Cysticercose treft ook varkens en koeien, maar leidt zelden tot symptomen omdat de meeste van deze dieren niet lang genoeg leven. De ziekte komt in de geschiedenis al lang voor bij mensen. Dit is een van de verwaarloosde tropische ziekten.


</doc>
<doc id="547515" url="https://nl.wikipedia.org/wiki?curid=547515" title="Epididymo-orchitis">
Epididymo-orchitis

Epididymo-orchitis is ontsteking van zowel de zaadbal ("testis") als de bijbal ("epididymis"). Meestal door uitbreiding van een infectie met bacteriën die in de urinewegen zijn binnengedrongen.

De testis doet overigens niet zo snel mee, meestal is er vooral sprake van epididymitis.


</doc>
<doc id="548014" url="https://nl.wikipedia.org/wiki?curid=548014" title="Teken van Kernig">
Teken van Kernig

Het teken van Kernig is in de geneeskunde het verschijnsel dat iemand in zittende of liggende houding de knie niet geheel kan strekken omdat dan uitstralende pijn in het been optreedt vanuit de rug. Het is een teken van meningeale prikkeling door meningitis, maar kan ook positief zijn bij wortelprikkeling, bijvoorbeeld bij een rughernia. Het verschil zal echter meestal overduidelijk zijn. Bij een meningitis heeft men namelijk meestal met een zeer zieke patiënt te maken en straalt de pijn typisch niet uit.



</doc>
<doc id="548019" url="https://nl.wikipedia.org/wiki?curid=548019" title="Teken van Brudzinski">
Teken van Brudzinski

Het teken van Brudzinski is het verschijnsel dat bij buigen van het hoofd de knieën worden opgetrokken omdat anders pijn optreedt.

Het is een teken van meningeale prikkeling, bijvoorbeeld bij meningitis. Bij buigen van het hoofd wordt namelijk enigszins aan het ruggenmerg getrokken.



</doc>
<doc id="548028" url="https://nl.wikipedia.org/wiki?curid=548028" title="Wortelprikkeling">
Wortelprikkeling

Wortelprikkeling is in de neurologie het verschijnsel dat een segmentale zenuw prikkelingsverschijnselen vertoont op de plek waar hij uit het ruggenmergskanaal treedt. Dit is vaak, maar niet altijd, het gevolg van een rughernia. Wortelprikkeling wordt bijvoorbeeld vastgesteld door het uitvoeren van de proef van Lasègue, en het opmerken van uitstralende pijn bij persen of hoesten, of van het teken van Kernig of het teken van Brudzinski. Bij meningeale prikkeling zijn een heleboel wortels tegelijk geprikkeld. Bij een rughernia meestal maar een of twee.


</doc>
<doc id="548037" url="https://nl.wikipedia.org/wiki?curid=548037" title="Meervoudige chemische overgevoeligheid">
Meervoudige chemische overgevoeligheid

Meervoudige chemische overgevoeligheid, is een verzameling symptomen die ook bekend is onder de Engelse namen multiple chemical sensitivity, CI ("Chemical Injury"), EI ("Environmental Illness"), TILT ("Toxicant-Induced Loss of Tolerance"), "Syndrome X" en IEI ("Idiopathic Environmental Intolerance").

MCS (multiple chemical sensitivity) is ook in Nederland een gangbare term voor deze aandoening. Het bestaan ervan is omstreden, hoewel een rapport uit 2005 van het Danish Environmental Protection Agency MCS op grond van een overzicht van recent wetenschappelijk onderzoek omschrijft en erkent als een "reële aandoening" ("real condition"). Dit rapport neemt evenwel geen stelling in over de oorzakelijkheid of de (lichamelijke of psychische) processen die aan de basis van deze aandoening liggen, maar beperkt zich tot het geven van een overzicht van de huidige stand van onderzoek en theorievorming.

Mensen die lijden aan deze aandoening claimen ziek te worden van diverse (synthetische) chemische stoffen en/of geuren en kunnen daardoor nauwelijks meer een normaal leven leiden, omdat deze stoffen in onze maatschappij bijna overal aanwezig zijn.

De officiële verkorte definitie is: "Een chronische aandoening met reproduceerbare symptomen die optreden in diverse orgaansystemen als reactie op blootstelling aan lage doses niet gerelateerde chemische stoffen waarbij de symptomen verbeteren of verdwijnen wanneer de reactie-veroorzakende stoffen niet meer aanwezig zijn."

In de wetenschappelijke publicaties zijn grosso modo twee scholen te onderkennen. De ene school stelt dat MCS een psychologische of psychosomatische aandoening is en ontkent een verband met blootstelling aan chemicaliën. De andere school stelt dat MCS een lichamelijke aandoening is, en publiceert immunologische en neurologische modellen die de aandoening en verbanden met blootstelling aan chemicaliën kunnen verklaren. In deze laatste school wordt gewezen op de rol van:

Zoals gebruikelijk bij controversiële onderwerpen, is ter staving van beide standpunten wetenschappelijk onderzoek beschikbaar.


Er bestaan veel overlappingen met MCS, zoals: chronischevermoeidheidssyndroom, golfsyndroom, organisch psychosyndroom, fibromyalgie, multipele sclerose en aids.


Noch in Nederland, noch in België wordt MCS officieel erkend en daardoor is een officiële diagnose MCS in deze landen niet te verkrijgen. Het is dan ook vaak niet duidelijk op grond waarvan iemand zichzelf MCS-patiënt noemt.


MCS wordt in diverse landen officieel erkend als aandoening. In Duitsland classificeert men MCS onder WHO ICD-10-GM, code T78.4 (allergie, niet nader omschreven), hoofdstuk 19 (verwondingen, vergiftigingen en bepaalde andere gevolgen van toxische oorzaken). Deze codes worden ook gehanteerd in Oostenrijk en Luxemburg.

In Nederland is MCS niet officieel erkend. Zelfverklaarde MCS-patiënten worden wel geregistreerd om vast te stellen om hoeveel patiënten het gaat.

De Nederlandse Zelfhulpgroep MCS-Zelfhulpgroep bestaat sinds 2001 en staat onder leiding van MCS-patiënt Geerteke de Haas, die informatie verstrekt in de door haar geschreven nieuwsbrief. Zij verzorgt ook de lobby ter erkenning van de MCS-patiënten. Zo heeft zij in 2006 geklaagd bij de Inspectie voor de Gezondheidszorg (de overheidsorganisatie die toezicht houdt op de kwaliteit, veiligheid en toegankelijkheid van de gezondheidszorg) over het gedrag van enkele artsen ten aanzien van een aantal mensen uit de zelfhulpgroep en de arrogante wijze waarop deze artsen de gezondheidsklachten van MCS-patiënten van tafel veegden of als "psychisch" bestempelden.

De Inspectie voor de Gezondheidszorg vindt, net als De Haas, dat het de artsen niet aan te rekenen valt dat ze niets van MCS afweten, het is tenslotte geen erkende ziekte. Maar de Inspectie vindt het onterecht dat artsen deze patiënten niet serieus nemen.





</doc>
<doc id="548628" url="https://nl.wikipedia.org/wiki?curid=548628" title="Endoftalmitis">
Endoftalmitis

Endoftalmitis is een ernstige, de gezichtsscherpte bedreigende, intraoculaire ontsteking van het oog. De meest voorkomende oorzaak van een endoftalmitis is als complicatie van een intraoculaire operaties aan het voorsegment van het oog. Andere (zeldzamere) oorzaken van een endoftalmitis zijn endogene infecties (als gevolg van aids, intraveneus drugsgebruik, diabetes mellitus en septische artritis) en de toxocara (besmetting door wormen die zich in de darmen van katachtigen bevinden).

Alhoewel de kans op een endoftalmitis bij intraoculaire ontstekingen klein is, dient er altijd een goede afweging te worden gemaakt tussen het voordeel en het risico van de operatie. De incidentie van een endoftalmitis bij cataractoperaties is circa 0.08%, bij pars plana vitrectomie ca. 0,05%. Een "acute" endoftalmitis manifesteert zich binnen de eerste zes weken na de operatie. Veelal worden de coagulase-negatieve cistaphylococci, streptococcus spp. en gram-negatieve organismen als veroorzakers gevonden. De "vertraagde" endoftalmitis manifesteert zich na de zes weken. Hierbij worden de propionibacterium acnes, fungi en coagulase-negatieve staphylococci gevonden. De klinische bevindingen bij een endoftalmitis na operatie zijn duidelijke intraoculaire ontstekingreacties veelal met hypopyon. Reacties zijn veelal: pijn, een ernstige daling van de gezichtsscherpte, forse toename van de conjunctivale bloedtoevoer, oedeem van het hoornvlies, oedeem van het ooglid en overige bij intraoculaire infecties gepaard gaande reacties.


</doc>
<doc id="548789" url="https://nl.wikipedia.org/wiki?curid=548789" title="Hypopyon">
Hypopyon

Een hypopyon is een etterige opeenhoping in de voorste oogkamer (de ruimte tussen de achterzijde van het hoornvlies en de iris). Deze aandoening komt voor bij infecties in het oog zoals bij iritis, iridocyclitis en endoftalmitis.


</doc>
<doc id="548851" url="https://nl.wikipedia.org/wiki?curid=548851" title="Yersinia pestis">
Yersinia pestis

Yersinia pestis is een bacterie die de verwekker van de pest is en wordt overgebracht door vlooien van ratten op mensen: een vlo die eerst besmet bloed zuigt, en daarna een mens bijt, brengt daarmee de bacterie over. 

De werking van de bacterie is als volgt: de bacterie verstopt de maagingang van de rattenvlo waardoor deze grote honger krijgt. De vlo bijt hierdoor sneller en bij een beet komt de bacterie in het lichaam van het gebeten organisme. Het betreft meestal ratten, maar indien deze niet genoeg voorhanden zijn - de pest is ook dodelijk voor ratten - worden ook mensen gebeten door de hongerige vlo. Door een beet kan het lichaam besmet raken en krijgt men builenpest, die een deel van de slachtoffers overleeft. Als de bacterie echter in de bloedbaan terechtkomt treedt de dood binnen korte tijd in. Indien de longen worden besmet, bijvoorbeeld via speeksel, spreekt men van longpest en sterft een hoog percentage van de slachtoffers.


</doc>
<doc id="548866" url="https://nl.wikipedia.org/wiki?curid=548866" title="Verdelingscoëfficiënt">
Verdelingscoëfficiënt

De verdelingscoëfficiënt of partitiecoëfficiënt, (vaak afgekort als K) is de verhouding van de concentraties van een opgeloste stof of chemische component in twee niet met elkaar mengbare oplosmiddelen. De grootheid is van belang bij een chemische extractie, bij de studie naar de werking van medicijnen en bij de studie van diverse natuurlijke processen.

Een eenvoudig voorbeeld van een verdelingscoëfficiënt is de situatie waarin de oplosmiddelen twee onmengbare vloeistoffen zijn. Ethanol is goed oplosbaar in water, maar ook in olie. Een niet te grote hoeveelheid ethanol (anders wordt het zelf een oplosmiddel) zal zich verdelen tussen het water en de olie. De verhouding van de twee concentraties is constant, onafhankelijk van de hoeveelheid ethanol. 

Bij vloeibare oplosmiddelen is de conventie de minst polaire fase boven, de meer polaire fase onder de deelstreep te zetten. In het voorbeeld is sprake van "olie". Dat is een groot begrip. Om "verdelingscoëfficiënten" van verschillende stoffen met elkaar te kunnen vergelijken is afgesproken de waarde ervan op te geven tussen 1-octanol en water , de zogenaamde octanol-water partitiecoëfficiënt (P). Is er een andere olieachtig medium dan zijn er omrekentabellen om vast te stellen hoe de stof zich daarin ten opzichte van water zal gedragen.

P-waarden kunnen als getallen enorm in grootte van elkaar verschillen. Om deze reden wordt gebruikgemaakt van een logaritmische schaal. Alle getallen zijn weer te geven zonder dat er met extreem grote of juist kleine getallen gewerkt hoeft te worden. De logaritmen worden in tabellen als log P aangegeven.

In de mineralogie worden verdelingscoëfficiënten met name gebruikt bij reacties tussen twee mineralen of tussen een mineraal en een smelt (vloeistof). Mineralen zijn vaste stoffen/fasen die als oplosmiddel kunnen dienen voor geladen deeltjes (ionen). Men noemt dit een vaste oplossing. De mate waarin een chemische component in het mineraal opgelost kan worden hangt af van de mate waarin de deeltjes in het kristalrooster "passen". Dit hangt weer af van de atomaire radius en oxidatietoestand van de component. 

Bij een kristallisatiereactie zullen sommige deeltjes goed in de kristalliserende mineralen passen en erin verrijkt worden (deze deeltjes worden compatibel genoemd), terwijl andere deeltjes in het mineraal verarmd worden ten opzichte van de smelt (incompatibel). De verdeling kan worden weergegeven met een verdelingscoëfficiënt:



</doc>
<doc id="548877" url="https://nl.wikipedia.org/wiki?curid=548877" title="Frenulum praeputii penis">
Frenulum praeputii penis

Het frenulum praeputii penis of voorhuidsbandje is een klein dun peesje dat in verticale richting over de eikel loopt en aan de voorhuid verbonden is. Het houdt het puntje van de eikel (en dus van de penis) en de huid om de penis zelf aan elkaar. Het is vergelijkbaar met het peesje aan de tong dat de onderkant van de tong verbindt met de kaak. Bij besnijdenis wordt het frenulum vaak doorgesneden of zelfs geheel verwijderd.

De omgeving van het frenulum is erg gevoelig en stimulering van dit gebied kan bij mannen een orgasme veroorzaken.

Is het frenulum te kort, dan kan de volledige eikel niet ontbloot worden
tijdens een erectie. Door bij het nemen van een warm bad de voorhuid te masseren, kan men het toompje zelf wat oprekken. Blijft het probleem
aanhouden, dan is een doktersbezoek aanbevolen. Er wordt dan in sommige
gevallen tot een (gedeeltelijke) besnijdenis overgegaan. Een eenvoudige chirurgische operatie is ook mogelijk. De voorhuid wordt naar beneden getrokken en in het frenulum wordt een horizontale snee gemaakt. Het frenulum wordt nu nog strakker getrokken en de snee wordt nu in de lengte (verticaal) gehecht. Op deze manier kan het toompje makkelijk een halve, comfortabele centimeter worden verlengd en kan de voorhuid helemaal intact worden gelaten.

Tijdens het eerste seksuele contact kan het voorkomen dat het frenulum
lichtjes scheurt, doordat de voorhuid door het penetreren te ver naar achter wordt getrokken. De pijn en de lichte bloeding die hiermee gepaard gaan, zijn van voorbijgaande aard, hoewel het mogelijk is dat littekenweefsel ontstaat waardoor de elastische kracht afneemt, waardoor het vaker kan scheuren. Soms wordt dit fenomeen ook wel als ontmaagding van de man beschouwd.

Ook bij het vrouwelijke geslachtsorgaan is een toompje aanwezig. Daar is het de naam van het plooitje bij het samenkomen van de kleine schaamlippen aan de achterzijde.


</doc>
<doc id="549307" url="https://nl.wikipedia.org/wiki?curid=549307" title="Pek van Andel">
Pek van Andel

Pek van Andel (1944) is een Nederlands experimenteel oogheelkundige aan de Rijksuniversiteit Groningen. In 2000 ontving hij mede de Ig Nobelprijs voor Medicijnen voor MRI-scanning van de geslachtsdaad. Hij is bezig met het promoveren op het begrip serendipiteit. Hij ontwikkelde een kunstmatig hoornvlies en ontving hiervoor in 1992 de innovatieprijs van de stad Groningen. In 1996 deed hij experimenteel onderzoek naar de balpenmoord in Leiden. Het meest bekend is hij evenwel als verzamelaar en verspreider van voorbeelden van 'serendipiteit': toevallige vondsten in de wetenschap. Zie bijvoorbeeld zijn boekje (samen met Bert Andreae) "Ongezochte Vondsten. Een ABC van Serendipiteit" (Groningen, 2001, Studium Generale).



</doc>
<doc id="549347" url="https://nl.wikipedia.org/wiki?curid=549347" title="Bemoeizorg">
Bemoeizorg

Bemoeizorg is een relatief nieuwe naam voor een vorm van sociaal-psychiatrische hulpverlening.
Deze vorm van hulpverlening richt zich voornamelijk op de zogenaamde zorgwekkende zorgmijders. Mensen die in behoeftige of anderszins verkommerde omstandigheden leven maar de stap naar de reguliere hulpverlening niet kunnen of willen maken.
Bemoeizorg is een onderdeel van de openbare geestelijke gezondheidszorg (OGGZ). De uitvoering ligt doorgaans bij een gemeentelijke gezondheidsdienst en of een geestelijke gezondheidszorg instelling.
Tussen die instellingen bestaat idealiter een nauwe samenwerking. Daarnaast participeren andere instituties zoals politie, gemeentelijke sociale dienst, leger des heils en sociale verhuurders in overlegstructuren; samen vormen zij een zogenaamd "lokaal zorgnetwerk." 

Nederland kent een lange traditie van actieve zorg voor kwetsbare mensen. De kerken hadden eeuwenlang de verantwoordelijkheid voor de zorg aan armen, zieken en vreemdelingen. In het begin van de 20e eeuw was er soms de woninginspectie. Deze had persoonlijk contact met bewoners, incasseerde de huur en zag er op toe dat de bewoners zich netjes gedroegen. In 1932 reed Arie Querido als rijdende psychiater op de fiets door Amsterdam. Hij bezocht de patiënten die dat nodig hadden aan huis om te voorkomen dat het contact verloren ging. In de grote steden kwamen in die tijd sociaal psychiatrische diensten tot ontwikkeling.

Na 1965 werd de 'actieve aanpak' naar de achtergrond gedrongen doordat door de hulpverleners een toenemend belang werd gehecht aan eigen motivatie en initiatief van de mensen met problemen. Het actief en ongevraagd aanbieden van zorg werd steeds meer als betuttelend gezien en afgewezen. In de psychiatrische zorgverlening werd het langdurig opnemen van psychiatrische patiënten voor behandeling en verblijf bovendien steeds meer als weinig zinvol ervaren. Het gevolg was dat er steeds meer nadruk kwam te liggen op de ambulantezorg in de vorm van regionale instellingen voor ambulante geestelijke gezondheidszorg en consultatiebureaus voor alcohol en drugs. De patiënt, die inmiddels cliënt werd genoemd, moest zich niet zelden door langdurige intakeprocedures en wachtlijsten worstelen. 

Voor een grote groep zorgbehoevenden betekende de nieuwe kijk op zorgverlening bij psychische problemen wel degelijk een verrijking van de behandelmogelijkheden. Voor een ander deel van de mensen was het er echter de oorzaak van dat zij tussen wal en schip raakten. Deze groep werd door de hulpverlening niet meer bereikt terwijl hun problematiek vaak het zwaarst was. Gebrek aan ziekte-inzicht, de mogelijkheden in de zorg onvoldoende kennen, het ontbreken van een passend zorgaanbod en aversie tegen de reguliere hulpverlening waren belangrijke oorzaken. 

De eerste bemoeizorginitiatieven vanuit de psychiatrische instellingen die opkwamen in de jaren tachtig bestonden daarom vooral uit contactleggen, toeleiden naar de reguliere zorg en uit zorgcoördinatie. Van een makelaarsfunctie breidde dit model zich echter al snel uit tot een compleet pakket van zorg dat bestond uit onder meer het opsporen van cliënten, contactleggen, zorgcoördinatie, begeleiding en praktische ondersteuning. Er werd nu ook weer gesproken over het indien nodig gebruiken van "drang" en eventueel ook "dwang" om iemand te kunnen helpen. De term 'bemoeizorg' werd bekend door de publicatie in 1993 van het proefschrift van Henrie Henselmans over een casemanagementteam in Rotterdam.

Bemoeizorg kenmerkt zich door het volgende:
Deze taken liggen doorgaans in de handen van sociaal psychiatrisch verpleegkundigen of maatschappelijk werkers.


</doc>
<doc id="549449" url="https://nl.wikipedia.org/wiki?curid=549449" title="Kinlift">
Kinlift

De kinlift is een EHBO-techniek die gebruikt wordt om de luchtweg van een bewusteloze open te houden. Door het toepassen van de kinlift is een zelfstandige ademhaling door de bewusteloze mogelijk. Daarnaast wordt deze techniek gebruikt om een niet-ademend slachtoffer te beademen gedurende een reanimatie.

Bij toepassing van de kinlift wordt voorkomen dat bij een bewusteloze de slap geworden tong in de keelholte zakt en daarmee de luchtweg blokkeert. 

De kinlift gaat als volgt:



</doc>
<doc id="549786" url="https://nl.wikipedia.org/wiki?curid=549786" title="Sensorische zenuw">
Sensorische zenuw

Een sensorische zenuw, ook wel "afferente zenuw" (afferent = aanvoerend) is een gevoelszenuw. Het zenuwstelsel is via sensorische zenuwen functioneel verbonden met het organisme en de omgeving.

Prikkels uit het milieu worden door de zintuigcellen opgevangen en als impulsen via de sensorische zenuwen naar het centraal zenuwstelsel (CZS) geleid waar ze in het ruggenmerg aan de rugzijde binnenkomen. Dit soort prikkels noemt men exteroceptieve prikkels. Het CZS reageert hierop via de motorische zenuwen die de spieren aansturen. De hieruit volgende bewegingen worden gecontroleerd en gereguleerd via sensorische zenuwen, door middel van proprioceptieve prikkels.

Om onderscheid te maken tussen sensibiliteit op externe en interne prikkels wordt dus gesproken van "exteroceptieve" en "proprioceptieve sensibiliteit".



</doc>
<doc id="549801" url="https://nl.wikipedia.org/wiki?curid=549801" title="Vaginale afscheiding">
Vaginale afscheiding

Vaginale afscheiding of vaginaal vocht is de normaal door de vagina geproduceerde vloeistof.

Tijdens seksuele opwinding neemt de productie toe. Vaginaal vocht zorgt ervoor dat de wrijving tussen de vagina en de penis vermindert tijdens geslachtsgemeenschap. Ook maakt het vaginaal vocht het binnendringen van de penis gemakkelijker. Vaginale droogheid is het verschijnsel dat er onvoldoende vocht aanwezig is. Zoals dit bij droge seks het geval is. Er kan dan een kunstmatig glijmiddel gebruikt worden. Veel vrouwen maken zich zorgen over een normale hoeveelheid vaginale afscheiding, en vrezen, ten onrechte, last te hebben van bacteriële vaginose, witte vloed ("leukorrhea") of een SOA. Normale afscheiding wordt in het Belgische taalgebied ook wel witverlies genoemd.

De bloedaanvoer in en rond de vagina zorgt ervoor dat fijne druppeltjes vocht door de vaginawand lekken en zo de gehele vulva bevochtigen. Dit proces kan zich bij gezonde, jonge vrouwen in nauwelijks 30 seconden voltrekken en wordt ook wel de "zweetreactie" (transsudatie) genoemd. De secretie wordt dus niet door klieren veroorzaakt, wat vele vrouwen ten onrechte denken.

De verwarring ontstaat wellicht door de aanwezigheid van de klier van Bartholin, maar deze zorgt slechts voor een klein deel van het vocht. Ook de kleine kliertjes in de baarmoedermond leveren geen noemenswaardige bijdrage aan de gehele productie.

De hoeveelheid vocht verschilt van vrouw tot vrouw en van dag tot dag, maar hangt over het algemeen af van de leeftijd, cyclusdag en mate van seksuele opwinding bij gemeenschap.

De vloeistof bestaat uit water, pyridine, squaleen, ureum, azijnzuur, melkzuur, complexe alcoholen en glycolen, ketonen en aldehyden. Door de aanwezigheid van zuren smaakt de vloeistof licht zuur, de pH waarde ligt normaliter tussen 4 tot 4,5. Het melkzuur ontstaat door de lactobacillen die in de gezonde vagina aanwezig zijn, en die andere, schadelijke bacteriën verdringen.

De vloeistof is meestal helder en kleurloos, of doorschijnend. Opgedroogd krijgt de afscheiding een gelige kleur. De afscheiding bij een vrouw lijkt meer op het mannelijke voorvocht dan op het sperma. De consistentie kan variëren in bijvoorbeeld viscositeit, kleur of geur, afhankelijk van de mate van seksuele opwinding van de vrouw, de fase van de menstruatiecyclus, de aanwezigheid van een vaginale infectie en zelfs van het dieet.
Rond de ovulatie raken de meeste vrouwen eerder opgewonden en wordt meer afscheiding geproduceerd.

De vagina hoeft van binnen niet gewassen te worden om de afscheiding te verwijderen. De afscheiding is van nature aanwezig en zorgt er juist voor dat de vagina schoon blijft. Gebruik van tampons (buiten de menstruatieperiode) om afscheiding tegen te gaan wordt afgeraden.

Als een vrouw seksueel opgewonden raakt, zwelt het weefsel dat de onderste centimeters van haar vagina bekleedt (het vaginale epithelium) op. Dit gaat tevens een slijmerige vloeistof afscheiden. Deze vloeistof ontstaat dus binnen de vagina, maar zal als de opwinding hoger wordt ook naar buiten lopen, uit de vaginale opening. Ook bevatten de kleine schaamlippen bij de opening van de vagina de klieren van Bartholin, die ook slijm afscheiden dat als glijmiddel functioneert.

Het vrijkomen van deze vloeistoffen maakt stimulering van vagina en vulva en geslachtsgemeenschap voor zowel vrouw als man plezieriger. De hoeveelheid afscheiding verschilt van vrouw tot vrouw.

Door inwerking van de hormonen van de moeder, kunnen pasgeboren baby-meisjes ook wat vaginale afscheiding hebben. Dit verdwijnt enkele dagen na de geboorte.

Wanneer de vaginale afscheiding afwijkt van wat gebruikelijk is wat betreft hoeveelheid, kleur of geur, spreekt men van fluor vaginalis. Dit is het meest voorkomende gynaecologische probleem in de huisartsenpraktijk.

Sommige geneesmiddelen, onder andere sommige antihistaminica, kunnen de afscheiding verminderen. Dit kan ook komen door zwangerschap, borstvoeding, menopauze, veroudering in het algemeen, of diabetes.

Bij een meer dan een gewone afscheiding (witte vloed) kan er sprake zijn van een vaginale candida infectie, "chlamydia trachomatis", bacteriële vaginose, trichomonasinfectie of gonorroe. Soms wordt echter geen oorzaak van abnormale afscheiding gevonden.

Indien er weinig vaginaal vocht wordt geproduceerd, dan is de kans groot dat de coïtus pijnlijk zal zijn (dyspareunie). Om dit probleem op te lossen kan men als aanvulling een glijmiddel gebruiken. Vaseline en andere producten die gebaseerd zijn op petroleum kunnen het condoom of pessarium beschadigen en worden niet aangeraden. Een glijmiddel op waterbasis is een betere oplossing.

Een tekort aan vocht tijdens en na de menopauze is normaal. Tijdens die periode ontstaat atrofie van de vaginawand door vermindering van oestrogeen, een hormoon dat in de eierstokken (het ovarium) wordt geproduceerd. Crèmes op basis van oestrogeen kunnen, naast een glijmiddel, een goede oplossing bieden.

Soms produceert de vrouw wel genoeg vocht om de penis makkelijk te laten penetreren, maar lijkt de vagina na verloop van tijd droog te worden en te irriteren. Dit komt vaak voor bij een coïtus die langer dan 20 minuten duurt. De verklaring hiervoor is dat de vrouw te lang op de zogenaamde "plateaufase" wordt gehouden. De vochtproductie wordt hierdoor stopgezet.

Men spreekt van overvloedig vaginaal vochtverlies als het vocht door het slipje of de kleren van de vrouw heen dringt. Bij penetratie glijdt de penis dan zo makkelijk naar binnen, dat de vaginawand nauwelijks gevoeld kan worden en het voor de man moeilijker is een orgasme te bereiken. Indien men even wacht tot de vagina terug droger wordt, kunnen de betrekkingen zonder problemen voortgezet worden. Verder is het mogelijk dat tijdens de zwangerschap een (tijdelijke) stijging in de hoeveelheid slijm wordt waargenomen. Een verklaring hiervoor is dat de bloedaandrang in het onderlichaam dan groter is. Ook langdurige seksuele stimulatie zonder orgasme kan een hogere vochtigheid met zich meebrengen. Tot slot wordt bij sommige vrouwen door de spiersamentrekkingen tijdens het orgasme een extra hoeveelheid vocht naar buiten gestuwd.

Vaginaal vocht kan ook spontaan, zonder seksuele opwinding, verschijnen. Dit komt vooral voor bij jonge meisjes in de loop van de puberteit, onder invloed van hormoonschommelingen.

Vaginale droogte


</doc>
<doc id="549947" url="https://nl.wikipedia.org/wiki?curid=549947" title="Peter Adriaenssens">
Peter Adriaenssens

Peter Adriaenssens (1954) is Belgisch kinder- en jeugdpsychiater, en deeltijds docent aan de Katholieke Universiteit Leuven. Daarnaast is hij directeur van het Vertrouwenscentrum kindermishandeling van Vlaams-Brabant. 

Hij is tevens auteur van verschillende artikelen, verhandelingen en boeken (meestal uitgegeven bij Lannoo over jongeren en opvoeding:

In april 2010 werd hij voorzitter van de "Commissie Seksueel Misbruik in een pastorale relatie". Toen bij een huiszoeking door het gerecht (Operatie Kelk) alle dossiers werden meegenomen, nam hij ontslag omdat hij vond dat zijn commissie als "lokaas" was gebruikt. Veel slachtoffers waren immers naar zijn commissie gekomen met hun verhaal, juist omdat ze niet wensten naar het gerecht te stappen. Later bleek de huiszoeking onwettig en werd beslist dat de dossiers moeten worden teruggegeven. Deze beslissing is in cassatie vernietigd. De Brusselse Kamer van Inbeschuldigingstelling moet, in gewijzigde samenstelling, opnieuw beoordelen of de huiszoekingen rechtsgeldig zijn verlopen. De Commissie adviseert geen gewone doorstart te organiseren van de huidige commissievorm.

In 2014 werd Adriaenssens tot Commandeur in de Leopoldsorde benoemd.

Op 11 juli 2016 ontving hij uit handen van minister-president Geert Bourgeois het Groot Ereteken van de Vlaamse Gemeenschap voor zijn verdiensten voor Vlaanderen.



</doc>
<doc id="550123" url="https://nl.wikipedia.org/wiki?curid=550123" title="Enterobiasis">
Enterobiasis

Enterobiasis is de medische naam voor een besmetting met de darmparasiet "Enterobius vermicularis" of aarsmade.

Enterobiasis is een onschuldige aandoening die zich vooral kenmerkt door nachtelijke jeuk aan de anus, kleine (ca 1 mm) dunne witte wormpjes bij de ontlasting, en soms wat diarree bij zeer veel wormen. Wel kan de jeuk sommige mensen uit hun slaap houden wat leidt tot moeheid en geprikkeldheid. Het krabben kan ontstekingen en een kapotte huid veroorzaken.

Besmetting ontstaat door het inslikken van eieren die men door de jeukende anus te krabben aan de handen krijgt.

Behandeling vindt plaats door toediening van medicijnen, bijvoorbeeld met mebendazol, zonder recept bij de apotheek te krijgen. Goede hygiëne is uiteraard ook uit preventief oogpunt van het grootste belang. Wanneer meer dan één kind de worm heeft, kan het nodig zijn het hele gezin te behandelen om te voorkomen dat men elkaar voortdurend opnieuw besmet. Als echter normale hygiëne (geregeld handen wassen, en handen wassen na defecatie) wordt betracht is dit eigenlijk niet nodig. De infectie treedt vooral op bij kinderen die veel onderling contact hebben maar die nog te jong zijn om deze maatregelen uit zichzelf te nemen (kleuterscholen, peuterspeelzalen).


</doc>
<doc id="550129" url="https://nl.wikipedia.org/wiki?curid=550129" title="Eosinofilie">
Eosinofilie

Eosinofilie is in de geneeskunde het meer dan normaal voorkomen van eosinofiele granulocyten, een bepaald type witte bloedcel, in het perifere bloed. Dit kan wijzen op een allergische reactie, maar het kan ook een afweerreactie zijn tegen parasieten, zoals wormen. Indien sprake is van een allergische reactie, spreekt men van allergenen.


</doc>
<doc id="550199" url="https://nl.wikipedia.org/wiki?curid=550199" title="Sumatriptan">
Sumatriptan

Sumatriptan is een geneesmiddel uit de groep van de triptanen, dat wordt gebruikt wanneer iemand een aanval van migraine of clusterhoofdpijn heeft die niet met gewone pijnstillers bestreden kan worden. Het is een van de middelen uit de groep van de triptanen waar de meeste ervaring mee is opgedaan.


</doc>
<doc id="550205" url="https://nl.wikipedia.org/wiki?curid=550205" title="Vestibulitis nasalis">
Vestibulitis nasalis

Vestibulitis nasalis (ontsteking van de voorhof van de neus) is een ontsteking van de neusgaten en/of het net daarbinnen liggende deel van de neus. De neusvoorhof valt makkelijk ten prooi aan een infectie, zoals een folliculitis waarbij een haarzakje ontstoken raakt. Een verhoogd risico op een vestibulitis loop je wanneer je neusharen uittrekt (in plaats van afknippen). Hardnekkige infecties kunnen met een antibioticum zoals mupirocine of bacitracine betreden worden.

Een groter risico vormen steenpuisten in de neusvoorhof die bij verkeerde behandeling een levensbedreigende sinus-cavernosus-trombose kunnen veroorzaken. 


</doc>
<doc id="550217" url="https://nl.wikipedia.org/wiki?curid=550217" title="Arterioveneuze malformatie">
Arterioveneuze malformatie

Een arterioveneuze malformatie (misvorming van arteriën en venen), vaak afgekort tot AVM is een bloedvatafwijking waarbij slagaders direct overgaan in aders (venen), zonder tussenliggend bed van haarvaten. Deze kunnen in alle organen en lichaamsdelen optreden.

Ook bij operatie is het bloedingsrisico soms een probleem. Er is dus geen eenduidige beste aanpak, de behandeling (indien nodig) zal per geval moeten worden bekeken.

AVM's komen bij een groot aantal soms erfelijke syndromen voor, zoals het syndroom van Klippel-Trenaunay, de ziekte van Rendu-Osler-Weber, de ziekte van Von Hippel-Lindau en andere.



</doc>
<doc id="550258" url="https://nl.wikipedia.org/wiki?curid=550258" title="Blastomycose">
Blastomycose

Blastomycose is een infectie veroorzaakt door de dimorfe schimmel "Blastomyces dermatitidis". De ziekte komt voor in de zuidoostelijke en centraal zuidelijke Verenigde Staten en in Canada (Ontario) en wordt verkregen door het inademen van conidiën van de schimmel, die in de longen als gistvorm gaan groeien. Vandaaruit kan verspreiding door het bloed naar andere delen van het lichaam zoals de huid, botten, genitaliën en de hersenen, optreden.

De incubatieperiode is 30 tot 100 dagen, maar ten minste 50% van alle infecties verlopen symptoomloos.

Amfotericine B is bij symptomatische infectie het geneesmiddel van eerste keuze. Itraconazol wordt ook wel toegepast


</doc>
<doc id="550445" url="https://nl.wikipedia.org/wiki?curid=550445" title="Oorsmeer">
Oorsmeer

Oorsmeer, oorwas of cerumen is de stroperige vloeistof in de gehoorgang die bestaat uit een mengsel van keratine, collageen, haartjes en talg uit huidschilfers. Het wordt gemaakt door oorsmeerklieren, waarvan er 1000 tot 2000 in het menselijk oor voorkomen.

Doorgaans is oorsmeer van het vochtige type. Bij ouderen en mensen uit Azië (specifieker van Mongools-Aziatische afkomst) is oorsmeer droog en korrelig. Deze eigenschap, omdat het vastgelegd is in de genen, wordt soms gebruikt door antropologen om migraties van mensen uit deze regio te volgen.

De functie van oorsmeer is de bescherming van de huid in de gehoorgang tegen vocht en beschadiging. Stof, bacteriën en virussen van buiten het oor worden in het oorsmeer opgenomen. Ook houdt oorsmeer het trommelvlies soepel.

Oorsmeer heeft bij het droge type doorgaans een grijze kleur; bij het vochtige type is de kleur lichtbruin, honingachtig. Hoe ouder het oorsmeer, hoe donkerder bruin het wordt. In het oorsmeer bevinden zich onverzadigde vetzuren, die door contact met de lucht geoxideerd worden en dat heeft een diepere kleur bruin tot gevolg. Bij oren die niet regelmatig worden gereinigd, kan de kleur zelfs bijna zwart worden, als gevolg van de opname van stof, dode cellen, afbraakproducten van bacteriën en haarfragmenten.

Onnodig 'reinigen' van de gehoorgang met wattenstaafjes kan de gehoorgang doen verstoppen. Hoewel er een sterke, bijna dwangmatige, neiging tot peuteren kan ontstaan bij ernstige jeuk, is het aan te bevelen hieraan niet toe te geven. Het peuteren leidt juist tot een verhoging van de oorsmeerproductie. Hooguit zou men aan de oorlel kunnen 'jutteren'. Als het jeuken niet over gaat betekent dit dat de zuurgraad van het oorsmeer 'van slag' is. Een bezoek aan een arts is in dit stadium aan te raden.

De Latijnse naam "cerumen" is willekeurig samengesteld uit "cera" (was) "aurium" (van de oren). Dit begrip komt niet voor in het klassieke Latijn en werd bij de Romeinen "sordes" (viezigheid) "aurium" (van de oren) genoemd. Overeenkomstig gebruiken sommige anatomen woorden afgeleid van "sordes" in het (medisch) Latijn, zoals "sordipara" in "glandula sordipara" in plaats van woorden afgeleid van het niet-zuivere Latijn "cerumen", zoals "ceruminosa" in "glandula ceruminosa".



</doc>
<doc id="550575" url="https://nl.wikipedia.org/wiki?curid=550575" title="IJshoofdpijn">
IJshoofdpijn

IJshoofdpijn is een vorm van hoofdpijn die ontstaat als men koude drankjes of voedingsmiddelen te snel tot zich neemt, een voorbeeld hiervan is het eten van consumptie-ijs of ijsblokjes.

IJshoofdpijn kan ook ontstaan als men enkele seconden met het hoofd onder een ijskoude douche staat, of met het hoofd door een golf gaat bij een ijskoude zeetemperatuur.

Een ijshoofdpijn wordt veroorzaakt doordat het gehemelte in contact is geweest met een koude substantie, de koude substantie irriteert de zenuwen, met als gevolg een ijshoofdpijn. De pijn is waarschijnlijk het gevolg van samentrekkende kleine bloedvaten, de pijn gaat echter meestal na enkele seconden weer weg, door de tong tegen het gehemelte aan te drukken.

In 2012 ontdekten Amerikaanse en Ierse wetenschappers de oorzaak van ijshoofdpijn. Het zou komen door plotselinge versnelling van de bloedstroom in de hersenen na het contact met de koude materie, waardoor hogere bloeddruk ontstaat die men als pijn ervaart.


</doc>
<doc id="550717" url="https://nl.wikipedia.org/wiki?curid=550717" title="Orofarynx">
Orofarynx

De orofarynx is een van de drie delen van de farynx. Het is het middelste gedeelte, dat onder meer een belangrijke rol speelt bij het slikken. Het is tevens het bovenste gedeelte van de keelholte. 

De orofarynx begint achter de mondholte, direct voorbij de isthmus faucium. 

De orofarynx bevindt zich net onder de nasofarynx. Bij het slikken worden deze twee delen van de farynx steeds even van elkaar gescheiden doordat de huig zich optrekt. 

Aan de onderkant gaat de orofarynx over in het laagste gedeelte van de farynx, de hypofarynx.

De "Fusobacterium" werd vroeger niet gezien als pathogeen, maar tegenwoordig wel.


Straalzwammen kunnen ziekteverwekkend zijn. Ze komen niet vrij voor in de natuur, maar zijn symbiotisch en vormen een belangrijk onderdeel van onder meer de flora in de orofarynx.


</doc>
<doc id="550723" url="https://nl.wikipedia.org/wiki?curid=550723" title="Leukocytozoönosis">
Leukocytozoönosis

Leukocytozoönosis is een ziekte bij vogels die wordt veroorzaakt door een parasitair bloedprotozoön van de leukocytozoa-familie. Deze familie van protozoa is verwant aan "Plasmodium". De parasiet wordt door vectoren verspreid, wat de ziekte een vectorziekte maakt. Net als "coccidiose" zijn "leukocytozoa" soorttypisch. De verschillende soorten leukocytozoa komen over de hele wereld voor.

Het feit dat leukocytozoasoorten soorttypisch zijn houdt in dat een bepaalde soort "leukocytozoön" alleen een bepaalde diersoort kan besmetten. Zo besmet "L. smithi" kalkoenen, "L. simondi" ganzen en eenden en "L. caulleryi" kippen. 

In vogels vermeerdert het leukocytozoön zich ongeslachtelijk. Deze vermeerdering vindt plaats in verschillende organen zoals lever, longen, hart, hersenen en milt. De gameten die na deze ongeslachtelijke vermeerdering ontstaan, komen in de bloedbaan terecht, waaruit ze vervolgens worden opgenomen door de vector die de besmette vogel steekt of bijt. Voor "L. simondi" en "L. smithi" zijn de vectoren "Simulium"-soorten en voor "L. caulleryi" "Culicoides"-soorten. In deze vectoren vindt geslachtelijke vermeerdering van de parasiet plaats, waaruit sporozoïeten ontstaan. Deze sporozoïeten worden vervolgens via een bloedmaal weer overgebracht op vogels.

De ziekte kan in veel gevallen en voornamelijk bij oudere dieren subklinisch verlopen. Jonge vogels zijn gevoeliger voor de ziekte en onder jonge vogels is de mortaliteit dan ook het hoogst.

Symptomen:

De verschillende leukocytozoasoorten komen over de hele wereld voor, maar vormen voornamelijk lokaal problemen. Zo vormt L. caulleryi voornamelijk een probleem in Zuidoost-Azië. Leukocytozoönosis is wijdt verspreid onder wilde vogelpopulaties. En omdat de vectoren ook wijdt verspreid zijn kan die ziekte overal opduiken. 

Verschillende wilde vogelpopulaties worden gelimiteerd in hun groei door jaarlijks terugkerende uitbraken van leukocytozoönosis. Eén van deze soorten is de Canadese gans. Tijdens uitbraken van leukocytozoönosis in het voorjaar als gevolg van het actief worden van de vector sterft een groot deel van de jongen vogels.

Lokale uitbraken vinden plaats doordat oudere dieren besmet zijn met leukocytozoönosis en de gameten in hun bloed bij zich dragen. Als dan in het voorjaar de vectoren weer actief worden en via een bloedmaal de gameten binnen krijgen begint de uitbraak. In veel regio's wordt op deze manier de ziekte in stand gehouden. 

Het bestrijden van leukocytozoönosis is voornamelijk een gevecht tegen de vector. Als de vector niet in het verblijf van de vogels kan komen, kunnen de vogels niet besmet worden. Voor dieren die buiten lopen is dit een onmogelijke taak. 

Er zijn geen vaccins beschikbaar tegen leukocytozoönosis. Er zijn wel middelen die curatief toegediend kunnen worden, waaronder: clopidol en sulfonamide/pyrimethamine combinaties.


</doc>
<doc id="551054" url="https://nl.wikipedia.org/wiki?curid=551054" title="Mond-op-neusbeademing">
Mond-op-neusbeademing

Mond-op-neusbeademing wordt sporadisch toegepast bij volwassenen indien er niet via de mond beademd kan worden. Bij kleine kinderen en baby's wordt altijd via mond-op-mond/neus beademd.

Bij volwassenen sluit men bij mond-op-neusbeademing met de duim de lippen van het slachtoffer af, en plaatst men de mond over de neus van het slachtoffer. Om effectief te kunnen beademen dient hierbij de kinlift toegepast te worden.



</doc>
<doc id="551077" url="https://nl.wikipedia.org/wiki?curid=551077" title="Verslikking">
Verslikking

Bij verslikking schiet er een voorwerp, voedsel of vloeistof in de luchtpijp in plaats van in de slokdarm. Mogelijke oorzaak is dat het strotklepje de luchtpijp niet goed afsluit bij het slikken.

Als iemand zich verslikt hoest hij vaak vanzelf het belemmerende voorwerp of vloeistof terug in de mond en spreekt men over een effectieve hoest. Soms blijft een voorwerp in de luchtpijp steken.
Als het voorwerp in de luchtpijp blijft steken en de luchtwegen afsluit, is er sprake van een niet-effectieve hoest. Er is dan een grote kans op verstikking. Door afwisselend maximaal 5 keer stevig tussen de schouderbladen in te slaan met een vlakke hand en maximaal 5 keer de heimlichgreep toe te passen kan een belemmering worden opgeheven. 

Indien het slachtoffer het bewustzijn verliest, dient men onmiddellijk over te gaan tot alarmering en te starten met reanimatie. Door het geven van afwisselende borstcompressies, beademingen alsmede de spierverslapping in het lichaam, als gevolg van de bewusteloosheid, kan de luchtweg weer vrijkomen. 
Indien het slachtoffer gaat braken dient het slachtoffer onmiddellijk met de snelle kantelmethode op de zij gedraaid te worden om inademing van de zure maaginhoud in de longen met als gevolg longontsteking te voorkomen. In dergelijke gevallen wordt gewoonlijk de term "aspiratie" gebruikt (aspiratiepneumonie).



</doc>
<doc id="551107" url="https://nl.wikipedia.org/wiki?curid=551107" title="Black-out (geheugen)">
Black-out (geheugen)

Een black-out is een tijdelijke stoornis van de hersenen. De informatie uit het kortetermijngeheugen wordt dan niet doorgegeven aan het langetermijngeheugen. Met andere woorden: bij een black-out kan men zich niet meer herinneren wat er gebeurd is. Indien men vaker een black-out heeft, kan dat schadelijk zijn voor de hersenen. Ook wanneer men dingen tijdelijk vergeet wordt dit een black-out genoemd.

Je kan een black-out krijgen door bij één gelegenheid heel veel alcohol te drinken. Het gevolg van de stoornis is dan dat je je later (meestal de volgende ochtend) niets meer kunt herinneren van wat er tijdens het drinken is gebeurd. Alcoholisten kunnen de neiging hebben black-outs te verdoezelen door middel van confabulaties; die neiging is ook een van de symptomen van het Syndroom van Korsakov. Het kan ernstige gevolgen hebben voor die persoon zelf, alsook voor derden die daardoor getroffen en in hun aanzien geschaad kunnen worden.

De term wordt ook gebruikt voor een tijdelijk verlies van het gezichtsvermogen of het bewustzijn ten gevolge van blootstelling aan grote versnellingen.


</doc>
<doc id="551178" url="https://nl.wikipedia.org/wiki?curid=551178" title="Tromboplastine">
Tromboplastine

Tromboplastine, ook wel trombokinase, weefselfactor, Tissue Factor (TF), factor III of weefseltromboplastine genoemd, is een fosfolipide dat vrij komt bij trauma uit voornamelijk endotheelcellen en allerlei andere cellen.
Een functie ervan is de activatie van de stollingsfactor VII via de extrinsieke stollingscascade.


</doc>
<doc id="551655" url="https://nl.wikipedia.org/wiki?curid=551655" title="Endomembraansysteem">
Endomembraansysteem

Het "endo"membraansysteem (de membranen "binnen" een cel), is de verzameling van (door membranen omgeven) compartimenten of organellen binnen een eukaryote cel. Het geheel (de cel) wordt begrensd door een uit een fosfolipide dubbellaag gevormd celmembraan. De opdeling van de eukaryote cel in verschillende compartimenten zorgt voor een structurele en functionele scheiding van de verschillende biochemische pathways en processen.
De intracellulaire, rondom de verschillende organellen gelegen membranen bevatten kanalen, transporteiwitten en 'pompen' om de metabolieten functioneel te verdelen tussen de verschillende celcomponenten. Daarnaast bevatten ze perifere en integrale eiwitten die verscheidene functies vervullen, onder andere in het celmetabolisme.

Prokaryoten missen een endomembraansysteem en hebben dan ook geen organellen.

Het plasmamembraan of "plasmalemma" scheidt de binnenzijde van de cel, het cytosol (biochemie) of cytoplasma (cytologie), af van het extracellulaire milieu. Het bestaat uit een enkele fosfolipide dubbellaag, en bevat onder meer signaalmoleculen en receptoren.

De nucleus of celkern, het sturende organel van de cel, wordt begrensd door een dubbele membraan, die sterk gereguleerde nucleaire pori bevat om onder meer RNA (mRNA) vanuit de celkern te exporteren naar het cytosol, en eiwitten te importeren naar het kernlumen. De celkern zelf bevat het DNA, naast verschillende klassen van 'structurele' (opbouwende) eiwitten, die de integriteit en schikking van het genetisch materiaal binnen de kern verzekeren.

Het vacuoom is de door membranen omgeven ruimte, een compartiment van bovengeschikt niveau, waarbinnen de overige organellen door continue deling en versmelting van hun membraanoppervlakken in nauw onderling contact staan. Het vacuoom omvat het endoplasmatisch reticulum, het golgi-apparaat, de lysosomen, de vacuoles en vesikels.

Mitochondria en chloroplasten zijn volgens de endosymbiontentheorie in de loop van de evolutie verworven, van prokaryoten afstammende, organellen. De oorspronkelijke membranen van deze prokaryoten hebben een andere samenstelling dan die van de eukaryote gastheercellen.

Mitochondria zorgen voor het metabolisme en vorming van metabolische intermediairen in de Krebscyclus. Ze zorgen eveneens voor de celademhaling en vorming van ATP. Ze worden begrensd door twee membranen.

Chloroplasten staan bij planten en verscheidene protozoa in voor de fotosynthese, en vorming van metabole intermediairen. Ze bestaan uit 2 tot 4 afzonderlijke membranen.

Mitochondria en chloroplasten worden niet tot het endomembraansysteem gerekend.


</doc>
<doc id="551924" url="https://nl.wikipedia.org/wiki?curid=551924" title="Hypofysetumor">
Hypofysetumor

Een hypofysetumor is een (goed- of kwaadaardig) gezwel dat zich ontwikkelt in de hypofyse, een klein orgaantje dat onder de hersenen zit in een kleine benige ruimte, het Turkse zadel (sella turcica). Verreweg de meeste zijn goedaardig (in de zin van 'geen kanker') maar ze kunnen toch door verdringing van andere structuren ernstige klachten veroorzaken.

In de hypofyse bevinden zich verschillende typen cellen die ieder hun eigen hormoon produceren en ook ieder hun eigen verschillende tumoren kunnen vormen. De klachten die zo'n hypofysetumor veroorzaakt kunnen grofweg twee oorzaken hebben:


Een tumor die begint met klachten als onder 1) kan natuurlijk in de loop der tijd ook klachten als onder 2) veroorzaken als hij verder groeit. Afhankelijk van de oorzaak is een medicamenteuze of chirurgische behandeling mogelijk en/of nodig. Prolactinomen zijn vrij vaak medicamenteus te behandelen.


</doc>
<doc id="552406" url="https://nl.wikipedia.org/wiki?curid=552406" title="Polsslagader">
Polsslagader

De polsslagader, spaakbeenslagader of arteria radialis is een van de twee slagaders die ontspringen uit de bovenarmslagader (arteria brachialis) en loopt aan de duimzijde van de pols. De andere slagader is de ellepijpslagader (arteria ulnaris). Beide slagaders voorzien de hand van bloed. Daardoor kan een van beide gemist worden. 

De polsslagader wordt vaak gebruikt bij een omleidingsoperatie (bypass) van het hart, indien er wordt gekozen voor een bloedvat uit de arm. Medici gebruiken de polsslagader ook vaak om de polsslag te voelen en te meten. Ook wordt deze slagader vaak gebruikt om bloed af te nemen voor een bloedgasanalyse.

Doordat de katheters kleiner zijn geworden, is het tegenwoordig ook mogelijk een hartkatheterisatie uit te voeren via de polsslagader in plaats van via de dijslagader (arteria femoralis).


</doc>
<doc id="552411" url="https://nl.wikipedia.org/wiki?curid=552411" title="Ellepijpslagader">
Ellepijpslagader

De ellepijpslagader of arteria ulnaris is een van de twee slagaders die ontspringen uit de bovenarmslagader (arteria brachialis) en loopt aan de pinkzijde van de pols. De andere slagader is de pols- of spaakbeenslagader (arteria radialis). Beide slagaders voorzien de hand van bloed. Daardoor kan een van beide gemist worden.

De ellepijpslagader wordt soms gebruikt bij een omleidingsoperatie (bypass) van het hart, maar meestal wordt hiervoor de polsslagader gebruikt (indien er wordt gekozen voor een bloedvat uit de arm).


</doc>
<doc id="552416" url="https://nl.wikipedia.org/wiki?curid=552416" title="Bovenarmslagader">
Bovenarmslagader

De bovenarmslagader of arteria brachialis ontspringt uit de okselslagader (arteria axillaris). Aan de onderste rand van de musculus teres major splitst de diepe armslagader af, en net onder het ellebooggewricht splitst de bovenarmslagader zich uiteindelijk in de polsslagader en de ellepijpslagader. De bloeddruk wordt meestal gemeten aan de bovenarmslagader.


</doc>
<doc id="552426" url="https://nl.wikipedia.org/wiki?curid=552426" title="Concentratiekampsyndroom">
Concentratiekampsyndroom

Het concentratiekampsyndroom of KZ-syndroom (van "KZ", Duits, de afkorting voor "Konzentrationslager") is de aanduiding voor de gemeenschappelijk voorkomende reacties en gedragingen van personen die een grootschalig negatieve gebeurtenis hebben meegemaakt, zoals overlevenden van vernietigingskampen ten tijde van de Holocaust. Het concentratiekampsyndroom is een vorm van de meer algemene posttraumatische stressstoornis (PTSS). 

Mensen met PTSS kunnen echter ook een andere oorlog, genocide of grootschalige natuurramp hebben meegemaakt. Het syndroom wordt daarom meer algemeen ook wel overlevendensyndroom genoemd. Het komt bijvoorbeeld ook voor bij veteranen of slachtoffers van de Vietnamoorlog.

Personen die een dergelijke gebeurtenis hebben meegemaakt zijn in de eerste plaats slachtoffer van het leed dat zij zelf hebben doorstaan, zoals martelingen, vernederingen, terreur en directe doodsangst. Zij voelen zich bovendien vaak schuldig omdat zij het overleefd hebben, terwijl anderen, zoals familie, vrienden of collega's, gestorven zijn.

Opgroeien in een gezin waarvan één of beide ouders een KZ-syndroom hebben, heeft effect op de kinderen. In ernstige gevallen worden de kinderen tevens slachtoffers. Zij worden wel "tweedegeneratieslachtoffers" genoemd.

De Nederlandse psychiater Jan Bastiaans werd bekend om zijn hulp aan overlevenden van de Duitse vernietigingskampen. De klachten kwamen pas enkele jaren na de Tweede Wereldoorlog naar voren. Mensen beleefden de trauma's opnieuw, vermeden juist te spreken over wat ze hadden meegemaakt. Bastiaans behandelde zijn patiënten onder begeleiding met lsd, vanaf 1965 een verboden middel dat herbeleving van verdrongen herinneringen mogelijk zou maken. In de Opiumwet werd echter voor deze behandeling een uitzondering gemaakt. Nadat hij zijn praktijk staakte, werden er geen nieuwe vergunningen voor afgegeven.


</doc>
<doc id="552438" url="https://nl.wikipedia.org/wiki?curid=552438" title="Ossenbloed (pigment)">
Ossenbloed (pigment)

Ossenbloed, ook wel dodekop of caput mortuum genaamd, is een donkerrood pigment op basis van ijzeroxiden, dat veel wordt toegepast op historische gebouwen, met name op hout. Ook "ijzermenie" bevat dit pigment.

De naam van de kleur is enigszins verwarrend, zodat nog wel eens wordt verondersteld dat gebouwen in het verleden daadwerkelijk met het bloed van runderen werden geconserveerd. Het is echter een variant van een ijzeroxidepigment, waartoe bijvoorbeeld ook de rode oker behoort. De naam van het pigment komt voort uit de alchemie.
Een bekend in ossenbloed geverfd voorbeeld is de Sint-Janskerk in Maastricht.

Ossenbloed werd vanouds verkregen als nevenproduct bij de bereiding van zwavelzuur, onder meer via de droge destillatie van ijzervitriool of bij de reactie van ijzervitriool met salpeter.



</doc>
<doc id="552456" url="https://nl.wikipedia.org/wiki?curid=552456" title="Dendritische spine">
Dendritische spine

Een dendritische spine of gemmula is een zeer klein uitsteekseltje (kleiner dan één micrometer) wat zich bevindt op het dendriet van een zenuwcel (neuron). Het vormt het postsynaptische deel van een synaps. Spines hebben normaliter een rond kopje (de "spine head") dat verbonden is met de dendriet door middel van een dun nekje (de "spine neck"). Veel dendrieten bevatten een heleboel, duizenden, spines, zoals hippocampale neuronen en purkinjecellen.

Spines zijn aan verandering onderhevig: er groeien voortdurend nieuwe spines en oude spines verdwijnen, waardoor er steeds nieuwe neurale verbindingen worden gelegd. Deze veranderingen staan in verband met de processen van het leren en het geheugen.



</doc>
<doc id="552457" url="https://nl.wikipedia.org/wiki?curid=552457" title="Filtrum">
Filtrum

Het filtrum (Grieks: philtron, "liefdesdrank") is de verticale sleuf in de bovenlip, bij mensen in de embryonale fase gevormd wanneer het nasomediale (vorming van de neusbeenderen) en het maxillarische proces elkaar ontmoeten. Als er hierbij wat misgaat kan een gekloofde lip ontstaan, ook wel schisis of hazenlip genoemd.

De oude Grieken beschouwden dit plekje als een erogene zone, vandaar de etymologie.

De meeste zoogdieren hebben ook een filtrum. 

In de meeste zoogdieren is het filtrum een smalle groef die via capillaire werking vocht verplaatst vanuit de mond naar de neus, teneinde de neus nat te houden. Een natte neus kan geurdeeltjes beter vasthouden dan een droge neus. Het filtrum draagt daarom bij aan de reukzin. Bij mensen en andere primaten heeft het filtrum die functie niet meer, en is het een restant van de evolutie. 

Een afgeplat filtrum kan bij mensen wijzen op het aangeboren foetaal alcoholsyndroom of op het door een genetische afwijking veroorzaakte syndroom van Prader-Willi.

Volgens de Joodse Talmoed (boek Niddah 30b), zou God een Engel naar elke bevolkte baarmoeder zenden die de baby alle wijsheid gaf die menselijkerwijze kan verworven worden. Net voordat de baby het licht ziet, raakt de Engel de baby tussen de bovenlip en de neus, dus op het filtrum, en alles wat de baby leerde is op slag vergeten.


</doc>
<doc id="552652" url="https://nl.wikipedia.org/wiki?curid=552652" title="Caverneus hemangioom">
Caverneus hemangioom

Een caverneus hemangioom of haemangioma cavernosum is een misvorming van bloedvaten (hemangioom) waarbij grote bloedbevattende holten aanwezig zijn. Deze kunnen bij verwonding sterk bloeden; er kan trombose in ontstaan en soms treedt er een verbruikscoagulopathie op.


</doc>
<doc id="552655" url="https://nl.wikipedia.org/wiki?curid=552655" title="Onychopathie">
Onychopathie

Onychopathie is de geneeskundige benaming voor ziekten van de nagel




</doc>
<doc id="552693" url="https://nl.wikipedia.org/wiki?curid=552693" title="Cystostomie">
Cystostomie

Een cystostomie is een kunstmatig gecreëerde verbinding van de blaas naar de buikwand. Deze wordt meestal aangelegd als plassen langs de natuurlijke weg niet meer mogelijk is.


Er zijn twee mogelijkheden na het verwijderen van de Blaas om de urine op te vangen:


</doc>
<doc id="552694" url="https://nl.wikipedia.org/wiki?curid=552694" title="Cystoscopie">
Cystoscopie

Cystoscopie is een kort durend geneeskundig onderzoek dat vooral door urologen wordt uitgevoerd, waarbij er met behulp van een starre of flexibele cystoscoop in de blaas wordt gekeken. Hiermee kunnen onder andere anatomische blaasafwijkingen en blaastumoren worden opgespoord.

Vlak voor het onderzoek wordt door een assistent(e) een verdovende gel in de plasbuis ingebracht om de patiënt te ontlasten van het vervelende gevoel van het inbrengen van de cystoscoop, de inbreng te vergemakkelijken en geen weefselschade toe te brengen en als ontsmettingsmiddel te dienen.
Na voldoende inwerking brengt de specialist de cystoscoop via de opening van de plasbuis in de blaas en inspecteert de plasbuis en bij een mannelijke patiënt de prostaatdoorgang. Via een slangetje aan de cystoscoop verbonden met een zak wordt er steriel water in de blaas gebracht. Hierdoor ontplooit de blaas zich en kan de patiënt aandrang tot plassen krijgen. De uroloog stopt dan de toevoer en inspecteert de blaas. Daarna is het onderzoek afgelopen, en krijgt de patiënt binnen 10 minuten de uitslag van het onderzoek.


</doc>
<doc id="552698" url="https://nl.wikipedia.org/wiki?curid=552698" title="Cystografie">
Cystografie

Een cystografie is een onderzoekstechniek waarbij de urineblaas met een contraststof wordt gevuld (via een katheter) waarna er een röntgenfoto van wordt gemaakt. Onregelmatigheiden in de blaascontour kunnen zo zichtbaar worden gemaakt, evenals een eventueel toch nog achterblijvend residu na leegplassen. Aangezien deze verschijnselen ook goed vast te stellen zijn door middel van echografie, wordt een cystogram voor deze indicaties nog maar zelden uitgevoerd. Wel is het cystogram erg behulpzaam voor het vaststellen van een vesico-ureterale reflux.

Vaak wordt er ook een mictiecystogram gemaakt, waarbij er van het verloop van het plasproces met een röntgencamera een aantal foto's of een filmpje wordt gemaakt om afwijkingen in de urinewegen na de blaas en obstructies op te sporen.


</doc>
<doc id="552713" url="https://nl.wikipedia.org/wiki?curid=552713" title="Epiglottitis">
Epiglottitis

Epiglottitis is een ontsteking van het strotklepje, de epiglottis Dit is een klepje van kraakbeen en bindweefsel dat bij het slikken de luchtweg afsluit zodat er geen voedsel of drank in de luchtpijp komt. Door een snelle zwelling van de epiglottis en de daaromheen gelegen structuren kan een plotse ademhalingsobstructie ontstaan. Dit afsluiten van de luchtweg kan bij epiglottitis ontzettend snel verlopen, in het verloop van enkele uren kan een stabiele ademhaling evolueren naar een ernstig medisch noodgeval. Hierom wordt er na het stellen van de diagnose meestal overgegaan tot een snelle ziekenhuisopname.

Historisch gezien werd epiglottitis meestal veroorzaakt door de bacterie "Haemophilus influenzae type b" en kwam het meest voor bij kinderen tussen de twee en vijf jaar. In gebieden waar vaccinatie voor Hib ingeburgerd is zien we een spectaculaire daling van de incidentie van epiglotitis bij kinderen en is de meest voorkomende patiënt een man van middelbare leeftijd. Bij volwassenen is de hib-bacterie in ongeveer 25% van de gevallen verantwoordelijk. Andere gekende bacteriële verwekkers van epiglottitis zijn H parainfluenzae, Streptococcus pneumoniae, en groep A streptococci. Verder kunnen in zeldzamere gevallen andere bacteriën, mogelijk zelfs virussen en bij immunodeficiënte patiënten schimmels (bijv. candida) de ziekte uitlokken. Niet-infectieuze oorzaken kunnen ook voorkomen.

Bij veel ontstekingsprocessen in de keel is de epiglottis enigszins betrokken; wanneer de epiglottis door de ontsteking echter sterk opzwelt kunnen de ademhalingswegen afgesloten raken en kan de patiënt stikken. Epiglottitis is een medisch noodgeval waarbij onmiddellijke ziekenhuisopname nodig is. De verschijnselen lijken echter op die van pseudokroep, een veel voorkomende kinderziekte, die veel ouders de nodige schrik bezorgt.

Verschijnselen die bij epiglottitis passen zijn:

Vaak zal een intubatie aangewezen zijn in het ziekenhuis om de ademhaling van de patiënt te verzekeren. In bepaalde gevallen kan een nood-coniotomie gevolgd door een chirurgisch geplaatste tracheostoma noodzakelijk blijken. De infectie wordt behandeld met antibiotica.

Epiglottitis kan, in tegenstelling tot laryngitis subglottica, op alle leeftijden voorkomen. De eerste president van de Verenigde Staten van Amerika, George Washington, is op 67-jarige leeftijd aan epiglottitis overleden.


</doc>
<doc id="552730" url="https://nl.wikipedia.org/wiki?curid=552730" title="Nekhernia">
Nekhernia

Een nekhernia of cervicale discushernia is vergelijkbaar met een rughernia, zie aldaar, behalve dat een tussenwervelschijf in de halswervelkolom uitpuilt in plaats van de lumbale wervelkolom. De klachten zijn meestal uitstralende pijn naar een of beide armen. In meer zeldzamere gevallen is de uitpuiling zo groot dat ook het ruggenmerg gecomprimeerd wordt. Dan zijn er tevens verschijnselen in de benen, in de zin van tintelingen en eventueel stijfheid (spasticiteit) en verlammingen.

Een nekhernia wordt soms bestreden met een operatie. Achteraf dient dan een periode een nekkraag te worden gedragen om de nek te laten herstellen.

Bij nekhernia´s waarbij een operatie niet nodig is blijkt dat een nekkraag het meest effectief is. Onderzoek heeft dit uitgewezen.



</doc>
<doc id="552732" url="https://nl.wikipedia.org/wiki?curid=552732" title="Schaafwond">
Schaafwond

Een schaafwond of abrasie is een verbreking van de continuïteit van de huid waarbij ten minste een deel van de opperhuid door schurende werking is verdwenen. Vaak bij een val op een ruwe ondergrond waarbij de huid onder druk over dit oppervlak is geschoven. Bij diepere schaafwonden kunnen ook de lederhuid of diepere structuren zijn beschadigd of verdwenen. 

Er bestaat dus een weefseldefect dat meestal niet kan worden aangevuld door terugleggen van het losgeraakte en verdwenen weefsel. De wond zal onder een verband of onder de korst moeten genezen. Als de gehele huiddikte van de wond is verdwenen, moet re-epithelialisatie vanuit de wondranden komen, wat langzaam gaat. Soms kan dan een huidtransplantatie de genezing bespoedigen en het cosmetisch resultaat verbeteren. 

Een gewone schaafwond, waarbij de huid niet over de hele dikte is verdwenen, kan men het beste goed schoonmaken en alle zichtbare vuil onder de kraan met water en zeep, desnoods met een borsteltje, verwijderen om latere straatvuiltatoeage te voorkomen en het infectierisico zo klein mogelijk te maken. Dan afdekken met steriel gaas of een pleister, liefst een met een anti-vastkoeklaag. 

Als de gewonde in de laatste vijf jaar geen tetanusvaccinatie meer heeft gehad, is het aan te bevelen er een bij de dokter te halen, zeker als er straatvuil in de wond is gekomen.


</doc>
<doc id="552745" url="https://nl.wikipedia.org/wiki?curid=552745" title="Spondylodese">
Spondylodese

Spondylodese is een operatie en een toestand, namelijk die waarbij twee of meer rugwervels vast aan elkaar worden verbonden, zonder bewegingsmogelijkheid. 

De operatie wordt wel eens uitgevoerd bij diverse rugklachten, waaronder rughernia of ernstige rugpijn door artrose, of bij vergroeiingen van de wervelkolom, of als wervels ten opzichte van elkaar zijn gaan verschuiven (spondylolyse, spondylolisthesis).

De fixatie vindt meestal plaats door middel van osteosynthesemateriaal, al dan niet met behulp van botweefsel dat vaak geoogst wordt uit het darmbeen (os ilium)


</doc>
<doc id="552865" url="https://nl.wikipedia.org/wiki?curid=552865" title="Dissociatieve stoornis nao">
Dissociatieve stoornis nao

Dissociatieve stoornis nao (niet anderszins omschreven) is de restgroep in de categorie dissociatieve stoornissen zoals omschreven in het psychiatrische handboek DSM-IV. Bij stoornissen in deze subcategorie treedt dissociatie sterk op de voorgrond (dus verstoring van bewustzijn, waarneming, identiteit of geheugen), maar is niet voldaan aan de voorwaarden voor diagnose voor een van de vier specifiek omschreven dissociatieve stoornissen.

Volgens de DSM-classificatie vallen in deze groep enige stoornissen die in het handboek ICD-10 wel specifiek zijn beschreven, zoals dissociatieve motorische of zintuiglijke stoornissen of dissociatieve convulsies.

Ook het syndroom van Ganser, aandoeningen als amok en latah of bepaalde vormen van trance kunnen worden gezien als dissociatieve stoornis nao.




</doc>
<doc id="552925" url="https://nl.wikipedia.org/wiki?curid=552925" title="Nosocomiaal">
Nosocomiaal

Nosocomiaal (Grieks: ὁ νοσος = ziekte, κομέω=zorg) betekent 'van het ziekenhuis'.
Een nosocomiale infectie (ziekenhuisinfectie) betreft een door verblijf in het ziekenhuis ontstane infectie. 


</doc>
<doc id="553134" url="https://nl.wikipedia.org/wiki?curid=553134" title="3-methyl-2-buteen-1-thiol">
3-methyl-2-buteen-1-thiol

3-methyl-2-buteen-1-thiol of prenylmercaptaan is een zwavelhoudende terpeen, met als brutoformule CHS.

De stof heeft een kenmerkende vossengeur. Het is verwant aan de werkzame stoffen in de anale geurklieren van stinkdieren. De vossengeur heeft een relatief lage detectiedrempel en komt ook voor in koffie en bier dat enige tijd aan licht is blootgesteld. In hoge concentratie wordt deze geur ook door mensen als onaangenaam ervaren.

Onderzoekers van Plant Research International uit Wageningen hebben ontdekt dat deze stof wordt verspreid door de bloem van de keizerskroon ("Fritillaria imperialis"). Deze plant wordt gebruikt om met deze geur mollen af te schrikken.



</doc>
<doc id="553275" url="https://nl.wikipedia.org/wiki?curid=553275" title="Het Oranje Kruis (Nederland)">
Het Oranje Kruis (Nederland)

Het Oranje Kruis is een Stichting met het predicaat koninklijk die kennis en kunde op het gebied van Eerste Hulp bij Ongevallen verspreidt. De organisatie werd op initiatief van prins Hendrik als "Koninklijke Nationale Organisatie voor Reddingswezen en Eerste Hulp bij Ongelukken Het Oranje Kruis" opgericht in 1909. Ruim 350.000 Nederlanders bezitten een EHBO-diploma of een certificaat van Het Oranje Kruis. 
Het Oranje Kruis heeft drie hoofddoelstellingen: ten eerste wil zij realiseren dat leken een zodanige Eerste Hulp kunnen verlenen, dat gezondheidsrisico's worden beperkt. Daarnaast wil zij de inhoudelijke ontwikkeling en uitbouw van Eerste Hulp bevorderen en mensen motiveren en stimuleren om Eerste Hulp te leren verlenen.

Het Oranje Kruis is een onafhankelijke organisatie op het gebied van Eerste hulp. Het Oranje Kruis:
Een onafhankelijk College van Deskundigen bepaalt de inhoud en eindtermen en bewaakt de inhoud van de Oranje Kruislesboeken.

Het Oranje Kruis staat voor het onafhankelijk examen en bemoeit zich niet met de inhoud van lessen. Wel hecht Het Oranje Kruis veel waarde aan de kwaliteiten van de Instructeurs Eerste Hulp. Hiervoor is een speciaal accreditatiesysteem voor de hercertificering van Instructeurs Eerste Hulp in het leven geroepen. De instructeurs worden gehercertificeerd op theorie, praktijk en didactiek. De cursisten mogen van de instructeurs verwachten dat ze op de hoogte zijn van de ontwikkelingen binnen de eerstehulpverlening.

Het Oranje Kruis verzorgt zelf geen cursussen Eerste Hulp, dat doen ruim 1500 opleidingsinstituten.

De opleiding Eerste Hulp leidt op tot het diploma Eerste Hulp van Het Oranje Kruis. Daarnaast heeft Het Oranje Kruis lesstof en eindtermen ontwikkeld voor het diploma Instructeur Eerste Hulp, diploma Lotus, diploma Instructeur Lotus, diploma Jeugd Eerste Hulp en het certificaat Eerste Hulp aan Kinderen.

Er zijn verschillende aanvullende modules. Het voldoende afsluiten van een module levert een certificaat op. Deze certificaten worden aangetekend op het betreffende diploma. Het betreft hier het certificaat Reanimatie (inclusief AED), certificaat Eerste Hulp aan kinderen, certificaat Eerste Hulp bij Wandelletsel, certificaat Eerste Hulp bij Sportongevallen.

Verdere ondersteuning wordt o.a. verricht door de "BV Eerste Hulp Dichtbij", welke is opgericht in 2003 met het doel de uitgave van leermiddelen, praktische dienstverlening ten behoeve van Eerste Hulp onderwijs te ontwikkelen.



</doc>
<doc id="553392" url="https://nl.wikipedia.org/wiki?curid=553392" title="Weltschmerz">
Weltschmerz

Weltschmerz, letterlijk "wereldpijn", is een uit de Duitse taal afkomstig woord dat voor het eerst als zodanig werd gebruikt door de Duitse schrijver Jean Paul Richter. Het verwoordt het gevoel van diepe droefheid en als pijnlijk ervaren melancholie ten gevolge van verdriet, ontstaan door de onvolmaaktheid van de wereld. Een persoon met weltschmerz heeft het gevoel dat de fysieke realiteit nooit de verlangens van de geest kan bevredigen. 

Het gaat soms met pessimisme, vervreemding en escapisme gepaard en kan een psychisch probleem worden (zoals bij Hikikomori, een fenomeen waarbij Japanse jongeren zich sociaal volledig terugtrekken).

Weltschmerz kan in extreme gevallen gepaard gaan met een anomische geestestoestand, conform met het concept van anomie, een soort van vervreemding waarover Émile Durkheim schreef in zijn sociologische verhandeling "Le suicide". Anomische zelfmoord is volgens Durkheim in de eerste plaats echter het gevolg van het gebrek aan 'nomos' (orde, norm, wet, binding versus 'a-nomos'): met name een aliënatie t.a.v. de eigen omgeving en t.a.v. significante anderen om tal van redenen en niet zozeer omwille van weltschmerz.

Weltschmerz wordt vaker verbonden met (een al dan niet zachte, milde of ernstige vorm van) 'melancholia' en wordt daarbij gelinkt met de hunker naar het 'authentieke' en verbonden met het 'aura'-begrip van de Joods-Duitse cultuurfilosoof Walter Benjamin.

Deze pessimistische wereldvisie was wijdverspreid onder verschillende romantische auteurs, zoals Lord Byron, Giacomo Leopardi, François René de Chateaubriand, Alfred de Musset, Nikolaus Lenau, Joseph von Eichendorff, Clemens Brentano en Heinrich Heine en in het Nederlandse taalgebied bijvoorbeeld Piet Paaltjens, Prosper Van Langendonck.
In de popmuziek spelen pseudo-weltschmerz en in het bijzonder zwarte romantiek een belangrijke rol in de zogenaamde Gothic-subcultuur.

Weltschmerz is een ook in andere talen veelgebruikt leenwoord. Omdat het een van oorsprong Duits begrip is, wordt het dikwijls met een hoofdletter geschreven (de Duitse grammatica schrijft voor dat alle zelfstandige naamwoorden met een hoofdletter geschreven worden). In het Nederlands wordt het echter met een kleine letter geschreven.



</doc>
<doc id="553819" url="https://nl.wikipedia.org/wiki?curid=553819" title="Klep van Bauhin">
Klep van Bauhin

De klep van Bauhin, valvula Bauhini of valvula ileocaecalis, is de uitmonding van het laatste deel van de dunne darm (het "ileum terminale") in de dikke darm). Het is meer een functionele klep dan een anatomische klepstructuur. De kleppen van Bauhin zorgen ervoor dat de darminhoud niet terugstroomt en regelen wat er vanuit het ileum in de dikke darm terechtkomt.

De klep werd voor het eerst beschreven door de Nederlandse arts Nicolaes Tulp en staat daarom ook wel bekend als de klep van Tulp.


</doc>
<doc id="553914" url="https://nl.wikipedia.org/wiki?curid=553914" title="Mof (kleding)">
Mof (kleding)

Een mof, ook polsmof of handmof is een kokervormig modeaccessoire in bont of textiel, met twee openingen voor de handen om ze warm te houden. De mof verscheen in de 16e eeuw in de damesmode en werd een populair accessoire voor zowel vrouwen als mannen in de 17e en 18e eeuwen. In de 19e eeuw geraakten moffen grotendeels uit de mode. Toen ze korte heropleving beleefden in de jaren 1940 en 50 was dat louter in de damesmode. Het woord is afgeleid van het Oudfranse "mouffle" (dikke handschoen of want), dat op zijn beurt is afgeleid van het Middeleeuws Latijnse "muffula".

Een fietsmof is een van leer of ander waterdicht materiaal gemaakte zakvormige bedekking voor hand en pols die aan de uiteinden van een fietsstuur kan worden vastgemaakt. Door de dikke voering blijven de handen niet alleen droog maar ook warm. Voor de motorfiets zijn er speciale stuurmofhoezen. 



</doc>
<doc id="553943" url="https://nl.wikipedia.org/wiki?curid=553943" title="Lymfoedeem">
Lymfoedeem

Lymfoedeem of lymphoedema betekent dat zich te veel lymfevocht op bepaalde plaatsen, bijvoorbeeld in het been, ophoopt. Het is een van de mogelijke vormen van oedeem. Het wordt lymfoedeem genoemd als de oorzaak in de lymfe gelegen is. Het is te beschouwen als een verstoord evenwicht tussen de productie en de afvoer van lymfe.

Bij lichamelijk onderzoek onderscheidt lymfoedeem zich van veneus oedeem doordat de laatste meestal "pitting" is: als je met de vingers op de gezwollen huid drukt, blijven er putjes achter. Bij lymfoedeem veert de huid terug, het voelt meer rubberachtig aan. Bij lymfoedeem is ook vaak de voorvoet gezwollen. Als het tussen de 2e en 3e teen niet mogelijk is om de huid van de voetrug vast te pakken, is het Teken van Stemmer positief. Bij langdurig bestaand lymfoedeem kan de huid woekeringen gaan vertonen, met een bloemkool-achtig aspect (papillomatose).

Er wordt onderscheid gemaakt tussen "primair" en "secundair" lymfoedeem.

Zie ook: oedeemtherapie

Behandeling van lymfoedeem wordt vergoed vanuit de basisverzekering en is een chronische ziekte. Hulpmiddelen benodigd voor de behandeling, zoals verbandmiddelen nodig voor het zwachtelen, TEK-kousen vanaf drukklasse 2 (veelal 2 paar per jaar) of lymftape of een IPC-therapie massage apparaat, worden ook vanuit de basisverzekering vergoed.


</doc>
<doc id="554029" url="https://nl.wikipedia.org/wiki?curid=554029" title="Borrelia burgdorferi">
Borrelia burgdorferi

Borrelia burgdorferi is een pathogene bacterie die behoort tot de spirocheten. Deze bacterie veroorzaakt een ziekte genaamd "borreliose" beter bekend als de ziekte van Lyme. Deze ziekte kwam in de Verenigde Staten voor het eerst voor in het stadje Old Lyme. Willy Burgdorfer was degene die de spirocheten wist te vinden in de getroffen mensen en zo zijn naam aan deze 'nieuwe' spirocheet verbond.

In Europa zijn de verschijnselen van borreliose al rond 1900 beschreven in de literatuur. Ook in oude teken zijn DNA-sporen van de spirocheten gevonden.

In Europa en Japan overheersen de pathogene subspecies "Borrelia burgdorferi", "Borrelia afzelii" en "Borrelia garinii".
In de Verenigde Staten zijn dit ook "Borrelia burgdorferi" en recent "Borrelia lonestarii".

In Tsjechië (1988 – 1996) werden volgende vectoren voor Borreliae waargenomen: 3,2% van de vogels en 19,4% van de zoogdieren hadden met Borrelia geïnfecteerde teken: Ixodes ricinus. Besmettingsgraad : adulten: 23,2%, nymfen: 17,2%, larven: 6,3%. Steekmuggen (Culicidae): 4,1%, Aedes vexans: 1,4%, Aedes cantans: 1,3%, Aedes sticticus: 2,2%, de gewone steekmuggen: Culex pipiens pipiens: 2,2%, Culex pipiens molestus Forskal: 5,9%. Vlooien (Siphonaptera): 8,4% Ctenophthalmus agyrtes Heller en Hystrichopsylla talpae Curtis. B. afzelii, B. lusitaniae en B. garinii werden aangetroffen.
Naast transmissie via het speeksel van teken dragen ook het eten van vlees, beten en transplacentale overdracht bij tot infectie met Borrelia burgdorferi.
Bij een onderzoek varieerde de prevalentie van infectie met Borrelia burgdorferi voor hematofage insecten van 2,9% voor de paardenvlieg (Hybomitra lasiophthalma) tot 14,3% voor dazen (Hybomitra epistates).

Neuroborreliose is een manifestatie van infectie met de spirocheet Borrelia burgdoferi. Het beste criterium van een vroege infectie met B. burgdorferi is erythema migrans, maar dat is slechts aanwezig in ongeveer 40-60% van de patiënten waarin borreliose werd gevalideerd. In Europa is meningopolyradiculoneuritis of het syndroom van Bannwarth de meest waargenomen manifestatie van acute neuroborreliose. Het syndroom van Bannwarth wordt gekenmerkt door hevige, vaak verspringende pijn, vooral paravertebraal gelokaliseerd met uitstraling naar de romp en naar één of meer ledematen. Motorische en sensibele uitvalverschijnselen komen voor in het verzorgingsgebied van zowel de spinale wortels als van de hersenzenuwen, meestal de nervus facialis. De meest voorkomende manifestatie van chronische neuroborreliose is encefalomyelitis met spastische-ataxische stoornissen en een stoornis van de mictie. Bij de meeste patiënten toont een onderzoek van het hersenvocht lymfocytaire pleocytose, schade aan de bloed-hersenbarrière en intrathecale synthese van immunoglobuline Ig(M), IgG en soms IgA.

MacDonald (2006) stelt de hypothese dat de cystische vorm van Borrelia burgdorferi de oorzaak zijn van de ronde ‘plaque’-structuren in de hersenen van alzheimerpatiënten.
Atypische extra- en intracellulaire pleomorfe vormen en cysten van B. burgdorferi en lokale neuroinflammatie komen voor in de hersenen in chronische lymeneuroborreliose. De persistentie van deze meer resistente spirocheten en hun intracellulaire locatie in neuronen en gliacellen, kan het lange latente stadium en de persistentie van de Borrelia-infectie verklaren.
Bij meer dan 90% van de patiënten met de ziekte van Alzheimer werden spirocheten aangetroffen in de hersenen. Borrelia burgdorferi werd gevonden in 25,3% van de gevallen van alzheimerdementie en kwam daar 13 keer meer voor dan het geval was bij de controlegroep. Bij alzheimerdementie komen co-infecties voor met verscheidene spirocheten. Periodontale pathogene Treponemas die werden aangetroffen zijn: T. pectinovorum, T. amylovorum, T. lecithinolyticum, T. maltophilum, T. medium, T. socranskii.

Infectie met "Borrelia burgdorferi" is in een vroeg stadium met de juiste antibiotica vaak goed te behandelen. Bij een te late diagnose kan de infectie in voor antibiotica moeilijk bereikbare lichaamsdelen gaan zitten. De infectie wordt dan chronisch of kan voor jaren in rust blijven liggen.

Infectie met "Borrelia burgdorferi" is tevens geassocieerd met de start van chronische artritis bij de ziekte van Lyme.

Gedurende een onderzoek om de chronische morbiditeit vast te stellen en de variabelen die herstel beïnvloeden in patiënten die behandeld werden voor de ziekte van Lyme werden retrospectief 215 patiënten geëvalueerd die ten minste een jaar vóór het onderzoek behandeld werden en positief testten voor anti-Borrelia-antilichamen. 70% van de patiënten uit dit onderzoek hadden erythema migrans gehad, 29% hadden neurologische problemen, 6% hadden geobjectiveerde hartproblemen, 78% hadden artralgie en 41% hadden artritis. Gemiddeld 3,2 jaar na de initiële behandeling hadden 28% een herval gehad en 18% hadden een reïnfectie. Anti-Borrelia-antilichamen waren nog altijd positief in 32%. Persisterende symptomen van artralgie, artritis, hart- of neurologische problemen met of zonder vermoeidheid waren aanwezig in 53% van de patiënten.

Een groot probleem is de afwezigheid van een goede laboratoriumtest om de infectie uit te sluiten. Er is anno 2006 geen enkele test die een diagnose van de ziekte kan uitsluiten. Ook niet de in Nederland gebruikte serologische testen: ELISA en western blot. De diagnose zal dan ook klinisch gesteld moeten worden met als eventuele bevestiging een serologische test.

Andere laboratorium testen voor borreliose/ziekte van Lyme:


</doc>
<doc id="554144" url="https://nl.wikipedia.org/wiki?curid=554144" title="Schuimnest">
Schuimnest

Een schuimnest is een soort nest waarin de eitjes beschermd worden door schuim. Schuimnesten worden gemaakt door een aantal soorten vissen zoals de dwerggoerami. Er zijn echter ook bepaalde kikkers die een schuimnest maken, met name de schuimnestboomkikkers (Rhacophoridae). Ook bij de insecten komen schuimnesten voor om de eitjes of de larven te beschermen, zoals bij respectievelijk de bidsprinkhanen en de cicaden. 

Bij de vissen wordt een schuimnest gemaakt dat soms drijft, maar het wordt ook wel onder bladeren geplakt. Drijvende nesten worden meestal tegen drijvende planten bevestigd. Het wordt vaak bewaakt door beide, of een van de ouders tot de larven uitkomen.
De schuimnestboomkikkers zijn een familie van ongeveer 280 soorten. Ze produceren het schuim door het met de poten op te kloppen tijdens de paargreep (amplexus). Vrijwel alle andere kikkers en padden produceren een gelatineuze eimassa die kikkerdril wordt genoemd. Het nest wordt onder overhangende bladeren bevestigd, soms worden er bladeren omheen gevouwen. Bij ongeveer de helft van alle soorten ontwikkelen de embryo's zich tot kikkervisjes, en laten zich vervolgens in het water vallen. Ze zijn dus afhankelijk van oppervlaktewater voor de voortplanting. Er zijn zelfs soorten die, als het nest wordt aangevallen, zich al eerder laten vallen ondanks dat ze nog niet volledig zijn ontwikkeld. Hierdoor hebben ze een wat kleinere kans op overleving, maar nog altijd een veel grotere kans dan wanneer ze in het nest zouden blijven.

De ongeveer 140 soorten uit het geslacht "Philautus" gaan nog verder; de embryos ontwikkelen zich direct tot kleine kikkertjes, die nog niet geslachtsrijp zijn. Het larve-stadium voltrekt zich volledig in het ei.


</doc>
<doc id="554171" url="https://nl.wikipedia.org/wiki?curid=554171" title="Choanoflagellata">
Choanoflagellata

Choanoflagellata of Choanomonada zijn een groep van de protozoa met één flagel. Met andere woorden; het zijn eencellige micro-organismen (eukaryoten) met een staart. Deze staart is omringd door microvilli. Zij zijn cilindervormig ("choanè" is Grieks voor "koker").

De choanoflagellata zijn een groep organismen die heel dicht bij de dieren staan in de evolutionaire geschiedenis, en ermee gegroepeerd zitten als Holozoa.


</doc>
<doc id="554207" url="https://nl.wikipedia.org/wiki?curid=554207" title="Pierre Fauchard">
Pierre Fauchard

Pierre Fauchard (1678 - 1761) was een Franse tandarts uit Parijs die wel de grondlegger van de huidige tandheelkunde wordt genoemd.

In zijn in 1728 verschenen standaardwerk "Le Chirurgien Dentiste" geeft hij een baanbrekend overzicht van de diagnostiek en behandelingen in de tandheelkunde. Ook presenteert hij voor het eerst een beschrijving van een orthodontische beugel. Deze beugel, door Fauchard "bandelette" genoemd, was een flexibele strip van goud of zilver die met zijden draden aan de tanden werd vastgemaakt. Met de bandelette werd de voorzijde van het gebit breder gemaakt en konden de tanden tegelijkertijd rechter worden gezet. In feite is de bandelette de primitieve voorloper van de draden (bogen) die tegenwoordig in de orthodontie bij vaste (plaatjes) beugels worden gebruikt.
In 1723 plaatste hij de eerste tandvulling.


</doc>
<doc id="554241" url="https://nl.wikipedia.org/wiki?curid=554241" title="Syndroom van Pierre Robin">
Syndroom van Pierre Robin

Het syndroom van Pierre Robin of de sequentie van Pierre Robin is vernoemd naar de Franse mondarts Pierre Robin (1867-1950), die zich bezighield met de behandeling van patiënten met luchtwegaandoeningen samenhangend met een gespleten gehemelte (schisis). Behalve een gespleten gehemelte wordt het syndroom gekenmerkt door een kleine onderkaak en een achter in de keel liggende tong. Deze drie afwijkingen zorgen ervoor dat er levensbedreigende luchtwegbeperkingen kunnen optreden. De problemen manifesteren zich meestal vlak na de geboorte.

In 1902 beschrijft Robin voor het eerst het gebruik van een rubberen beugel ('monobloc') voor het openhouden van de luchtweg van deze patiënten. Zijn behandelingsmethode vindt echter nauwelijks enige navolging, ware het niet dat die in 1985 weer wordt herontdekt en sindsdien als mandibulair repositieapparaat (MRA) wereldwijd een enorme revival beleeft bij de behandeling van patiënten met ademhalingsproblemen tijdens de slaap (snurken en obstructieve slaapapneu).

Vanaf 1908 gaat de Deen Viggo Andresen, professor in de orthodontie in Oslo, de ontwikkeling van de onderkaak en het ondergebit bij groeiende kinderen orthodontisch naar voren stimuleren met behulp van een beugel, die erg veel lijkt op het monobloc van Robin. Andresen noemt de beugel "activator". De activator, die in Nederland ook vaak "blokbeugel" wordt genoemd, is tegenwoordig een van de meest gebruikte beugels in de orthodontie.


</doc>
<doc id="554325" url="https://nl.wikipedia.org/wiki?curid=554325" title="Edward Angle">
Edward Angle

Edward Hartley Angle (1 juni 1855 – 11 augustus 1930) was een Amerikaanse orthodontist die bekendstaat als ‘de vader van de moderne orthodontie’. 

In 1900 is hij oprichter van de eerste specialistenopleiding in de orthodontie. Vanaf 1911 ontwikkelde hij diverse voorlopers van de huidige vaste beugel (plaatjes- of slotjesbeugel), die hij in 1928 in definitieve vorm voor het eerst introduceerde. Met deze beugel ("edgewise" beugel), die met zogenaamde "brackets" (plaatjes of slotjes) op de tanden en kiezen vastzit, heeft de orthodontist driedimensionale controle over de stand van alle tanden en kiezen.

Angle was ook auteur van wereldwijd baanbrekende orthodontische standaardwerken. Bovendien was hij een zeer invloedrijk persoon. Hij stond bekend als fervent tegenstander van het trekken van kiezen voor een orthodontische behandeling. Deze stellingname leidde tot heftige discussies in het vakgebied, die tot op de dag van vandaag voortduren.


</doc>
<doc id="554435" url="https://nl.wikipedia.org/wiki?curid=554435" title="Viggo Andresen">
Viggo Andresen

Viggo Valdemar Julius Andresen (Kopenhagen, 31 mei 1870 – 8 oktober 1950) was een Deens professor in de orthodontie in Oslo die wordt beschouwd als de uitvinder van de "activator". In 1908 is deze beugel voor het eerst door hem toegepast. Andresen gebruikte de activator om de ontwikkeling van de onderkaak en het ondergebit bij groeiende kinderen orthodontisch naar voren te stimuleren. 


</doc>
<doc id="554650" url="https://nl.wikipedia.org/wiki?curid=554650" title="Bisonnek">
Bisonnek

Een bisonnek is in de geneeskunde een symptoom dat wel eens wordt gezien bij mensen die te veel bijnierschorshormonen hebben, hetzij omdat ze deze als geneesmiddel moeten nemen, hetzij doordat hun eigen bijnieren te veel van deze hormonen maken (syndroom van Cushing).

Er ontstaat een typische verdikking op de overgang van de nek naar de schouders.


</doc>
<doc id="554655" url="https://nl.wikipedia.org/wiki?curid=554655" title="Dacryostenose">
Dacryostenose

Dacryostenose is een verstopping of vernauwing (stenose) van de traanbuis die (overtollig) traanvocht afvoert naar de neus. De verstopping kan verworven of aangeboren zijn. 

Bij baby's ziet men niet zelden dat een of beide ogen vanaf de geboorte permanent wat meer 'vuil' lijken te produceren, of dat het kind met een traan op de wang zit, zonder dat dit met rode ogen of andere tekenen van ontsteking gepaard gaat. In de meeste gevallen is er dan sprake van een dacryostenose. Dit gaat meestal in de eerste twee levensjaren spontaan over. Blijft het daarna bestaan dan kan een oogarts voorzichtig proberen de traanbuis open te maken door deze met een kleine sonde door te prikken.

Verworven dacryostenosis zal meestal het resultaat zijn van verlittekening na ontsteking of verwonding.

Het begrip "dacryostenose" bestaat uit twee Oudgriekse delen, namelijk δάκρυ "dákru" of δάκρυον "dákruon", traan en στένωσις "sténōsis", vernauwing. 


</doc>
<doc id="554668" url="https://nl.wikipedia.org/wiki?curid=554668" title="Decorticatie (neurologie)">
Decorticatie (neurologie)

Decorticatie of ontschorsing is in de neurologie een vorm van hersenletsel waarbij de hersenschors (neocortex) ernstig is beschadigd. Dit wordt meestal gesteld naar aanleiding van de symptomen van sommige comateuze patiënten (decorticatiehouding: flexie van armen, polsen en vingers bij extensie van de benen met binnenwaartse rotatie en plantaire flexie), die ook door andere typen hersenletsel kunnen ontstaan.

Een nog ernstiger toestand is de decerebratie (ontherseningsstijfheid, opisthotonus), waarbij extensie van armen en benen wordt waargenomen. Dit duidt op omvangrijke hemisfeerlaesies met inklemming, laesies in de achterste schedelgroeve of (neuro)metabole stoornissen.


</doc>
<doc id="554682" url="https://nl.wikipedia.org/wiki?curid=554682" title="Demyelinisatie">
Demyelinisatie

Demyelinisatie is in de neurologie verlies van myeline, de stof die als een isolerende laag om veel zenuwvezels aanwezig is en die de geleiding van impulsen door die zenuwvezels versnelt. 

Dit is meestal het gevolg van een demyeliniserende ziekte zoals multipele sclerose of MLD. Er zijn aanwijzingen dat het ook optreedt bij de normale veroudering.

Demyelinisatie treedt acuut op bij koolstofmonoxidevergifitiging. 


</doc>
<doc id="554684" url="https://nl.wikipedia.org/wiki?curid=554684" title="Dermatomyositis">
Dermatomyositis

Dermatomyositis is een speciale vorm van polymyositis. Polymyositis is een chronische ziekte waarbij meerdere spieren, vooral in de bovenarmen en bovenbenen, ontsteken. Bij dermatomyositis ontstaan naast spierontstekingen ook huidafwijkingen, vooral rondom de ogen en op de knokkels van de handen. Ze kunnen gepaard gaan met pijn en jeuk. De ziekte ontwikkelt zich soms bij gelijktijdige aanwezigheid van een kwaadaardige tumor via een paraneoplastisch proces. De ziekte komt voor bij tussen de 0,5 en 8 mensen op de 100.000. Vrouwen zijn tweemaal vatbaarder dan mannen, bij kinderen zijn meisjes zelfs 5 keer vatbaarder dan jongens.

De ontstekingen in de spieren en de huid worden veroorzaakt door een gestoorde afweerreactie. Normaal gesproken zorgt het immuunsysteem er met antistoffen voor dat alles wat niet in het lichaam thuis hoort wordt opgespoord en verwijderd. Bij dermatomyositis echter ziet het afweersysteem bepaalde lichaamseigen stoffen die nodig zijn voor het opbouwen en handhaven van gezonde spieren en een gezonde huid aan voor lichaamsvreemde stoffen, en deze worden zodoende afgebroken door het eigen lichaam. Het is dus een auto-immuunziekte, waarbij het immuunsysteem zich tegen eigen weefsel keert. Hoe deze stoornis in een menselijk lichaam kan ontstaan is niet bekend.

Bij kinderen kunnen de symptomen vrij acuut beginnen, bij volwassenen gebeurt dit over het algemeen geleidelijker. Soms komt de ziekte voor als nevenverschijnsel bij kanker. De symptomen bestaan uit spierzwakte en spierpijn, huiduitslag en gewrichtsklachten. Mensen met dermatomyositis kunnen bijvoorbeeld hun armen niet meer goed heffen of hebben moeite met traplopen. De spierklachten kunnen zelfs zo ernstig zijn, dat iemand in een rolstoel belandt. 
De huidafwijkingen kunnen bestaan uit vlindervormig erytheem (roodheid) op het gezicht, oedeem rond de ogen, lichte zwelling in het gezicht, maar ook op schouders, borst en rug, armen en benen. Geleidelijk maken deze symptomen plaats voor pigmentvlekken en de vorming van bindweefsel. Gewrichtsklachten in de vorm van zwelling en pijn kunnen bij verschillende gewrichten tegelijk voorkomen. Verder zijn er ook algemene verschijnselen zoals dysfagie of slikklachten, vermoeidheid, koorts, gewichtsverlies, hartspierproblemen en longontsteking. Niet alle symptomen komen tegelijkertijd voor.

Zoals net aangehaald, kan dermatomyositis ook leiden tot dysfagie (moeilijkheden met slikken): de anti-collageen antilichamen zorgen dan voor een fibrosering en dysfunctie van het gestreept spierweefsel dat zich vooral in het bovenste derde van de oesophagus (slokdarm) bevindt. Dit leidt tot slokdarmperistaltiekstoornissen (secundaire motiliteitstoornissen) die een vlotte doorgang van voedselbolus naar de maag belemmeren. Deze vorm van dysfagie behoort tot de collagenosen, hiertoe behoren ook andere auto-immune aandoeningen zoals sclerodermie, lupus erythomatosus disseminatus, ziekte van Raynaud en reumatoïde artritis die dysfagie induceren.

De huiduitslag bij dermatomyositis is soms erg opvallend en kan bij mensen uit de omgeving van de patiënt tot vragen leiden. De huiduitslag is niet besmettelijk. Hetzelfde geldt voor de spierklachten.

Om dermatomyositis in eerste instantie goed onder controle te houden dient het immuunsysteem tijdelijk plat gelegd te worden, zodat de lichaamseigen stoffen niet meer worden afgebroken door het eigen immuunsysteem. Voor dit buitenspel zetten van het immuunsysteem gebruikt men zware ontstekingsremmers. Dit zijn meestal corticosteroïden (prednison). Om de huid nog extra te behandelen gebruikt men soms cortisone-zalf. Voor zowel de prednison als de zalf geldt - indien het ziekteverloop dat toelaat - dat langdurig gebruik ervan voorkomen dient te worden, omdat de bijwerkingen van dit type medicijn na verloop van tijd sterk zijn. Zo verstoort prednison bij kinderen de groei en maakt cortisone-zalf de huid dunner. 

Wanneer de ziekte zich nog in de actieve fase bevindt dienen overmatige fysieke inspanningen vermeden te worden. Rust is dan het belangrijkste. Als de ontsteking echter gaat afnemen wordt lichaamsbeweging juist heel belangrijk, om met name te voorkomen dat gewrichten vast gaan zitten en pezen te kort worden. De fysiotherapeut zal in samenspraak met de behandelend arts en de patiënt zelf naar het meest ideale trainingsprogramma moeten zoeken.

Met een gerapporteerd overlijdensrisico van minder dan 10% is de algemene prognose van dermatomyositis bij kinderen gunstig. De kans op overlijden neemt echter toe bij complicaties van hart, longen of hersenen gedurende de acute fase van de ziekte.

Acteur Laurence Olivier (1907-1989) leed aan dermatomyositis op 67-jarige leeftijd (1974). Hij overleed bijna aan deze ziekte.



</doc>
<doc id="554690" url="https://nl.wikipedia.org/wiki?curid=554690" title="Dimercaprol">
Dimercaprol

Dimercaprol is een middel dat door chelaatvorming in staat is bepaalde zware metalen zoals kwik, arseen, goud en lood en soms koper te binden en uit het lichaam te verwijderen. 

Het staat ook bekend als BAL (British anti-Lewisite) omdat het een middel was tegen het arseenbevattende strijdmiddel (Lewisite), dat kort na de Eerste Wereldoorlog werd ontwikkeld. Dimercaprol is ontwikkeld in de Tweede Wereldoorlog. De stof wordt ook gebruikt voor behandeling van de ziekte van Wilson.

Het is zelf tamelijk giftig en moet door middel van pijnlijke injecties worden toegediend. Meestal wordt daarom de voorkeur gegeven aan andere middelen.


</doc>
<doc id="554693" url="https://nl.wikipedia.org/wiki?curid=554693" title="David van Hoogstraten">
David van Hoogstraten

David van Hoogstraten (Rotterdam, 14 maart 1658 – Amsterdam, 21 november 1724) was een arts, en een dichter en taalkundige eind zeventiende, begin achttiende eeuw.

David van Hoogstraten, zoon van de uitgever, vertaler en dichter François van Hoogstraten en Hester de Koning, studeerde geneeskunde in Leiden en werkte vervolgens als arts in Dordrecht. In 1685 trouwde hij met Maria van Nispen (1663-1708). Zij kregen negen kinderen (vijf overleden op jonge leeftijd). Na hun trouwen werd Van Hoogstraten onderwijzer aan een Latijnse school in Amsterdam. In 1694 werd hij daar conrector tot hij in 1722, wegens lichamelijke klachten, eervol en met behoud van jaarwedde werd ontslagen. Twee jaar daarna viel hij in de mist in het water en overleed acht dagen later, 66 jaar oud.

David was een neef van de schilder Samuel van Hoogstraten en een broer van de dichter Jan van Hoogstraten.

David van Hoogstraten publiceerde een aantal werken op het gebied van de Nederlandse taalkunde. Het meest bekend werd hij met zijn woordenlijst waarin hij het geslacht van zelfstandige naamwoorden vastlegde. Hij gebruikte de werken van Vondel en Hooft om te bepalen welk geslacht aan een woord zou moeten worden toegekend. In 1704 publiceerde hij een Latijns-Nederlands woordenboek. Later in zijn leven begon hij "Het Groot Algemeen Historisch, Geographisch en Oordeelkundig Woordenboek" (10 delen) dat na zijn dood door anderen werd voltooid.

Naast de taalkunde hield Van Hoogstraten zich bezig met de letterkunde. Hij schreef een Nederlandse retorica (na zijn dood verschenen in 1725), verzorgde edities van werk van verschillende dichters en publiceerde zowel Latijnse als Nederlandstalige poëzie van zijn eigen hand.

Van Hoogstraten onderhield contacten met schrijvers als Joannes Antonides van der Goes, Joachim Oudaen, Petrus Francius, Arnold Moonen, Joannes Vollenhove en Gerard Brandt. De Amsterdamse dichteres Katharyne Lescailje schreef een drempeldicht voor de uitgave van zijn gedichten (1696).


Poëzie

Uitgave werk van andere dichters

Vertalingen


</doc>
<doc id="554722" url="https://nl.wikipedia.org/wiki?curid=554722" title="Bloeddoping">
Bloeddoping

Bloeddoping is een vorm van doping en een kunstmatige manier om de zuurstofdragende capaciteit van het bloed te verhogen. Al in de jaren zestig was de werking bekend.

Bloeddoping verschilt met conventionele vormen van doping doordat er gebruik wordt gemaakt van lichaamseigen stoffen en niet van bijvoorbeeld steroïden of hormonen. Het effect lijkt op dat van epo (Erytropoëtine); het aantal bloedcellen wordt kunstmatig opgedreven om een betere prestatie neer te zetten. Epo echter stimuleert de aanmaak van rode bloedcellen, bij bloeddoping worden deze simpelweg afgenomen en later weer geïnjecteerd. Bloeddoping is met name effectief bij duursporten, zoals wielrennen en atletiek.

Weken tot maanden voordat de te leveren sportieve prestatie plaatsvindt wordt bloed afgenomen van de atleet, dat wordt vervangen door plasma of een vervangend middel. Ook kan donorbloed worden gebruikt, dat echter, in tegenstelling tot eigen bloed, op te sporen is. Het plasma van het afgenomen bloed wordt gescheiden van de rode bloedcellen, en alleen de bloedcellen worden maximaal enkele maanden ingevroren bewaard. Na enige tijd zijn de afgenomen bloedcellen door het lichaam vervangen en is de bloedspiegel weer normaal. Enkele dagen tot een week voor de atleet moet presteren worden de afgenomen bloedcellen weer teruggebracht in het lichaam, waardoor er meer bloedcellen zijn dan normaal. Dit verhoogt het uithoudingsvermogen van de atleet omdat deze meer zuurstof kan opnemen en de spieren efficiënter kunnen worden gebruikt. Het effect houdt enige weken aan en neemt daarna weer af. 

Bloeddoping is niet aan te tonen in de urine maar alleen in het bloed, deze testen zijn overigens niet geheel onomstreden. Er wordt gekeken naar de anti-stoffen in het bloed, die per persoon iets verschillen. Bovendien kan bloeddoping alleen worden opgespoord als er donorbloed is gebruikt (homologe transfusie), niet als gebruik is gemaakt van eigen bloed (autologe transfusie). 

Het grootste gevaar van bloeddoping is het toenemen van de viscositeit (stroperigheid) van het bloed, wat trombose kan veroorzaken en levensgevaarlijk kan zijn.

In 2006 barstte een enorme rel uit toen de Guardia Civil in een Spaans laboratorium een grote hoeveelheid bloedzakjes en transfusiemateriaal vond. Naar verluidt waren meer dan 200 atleten erbij betrokken. Onder de 200 atleten zaten 47 wielrenners, maar ook grote namen uit het tennis, de Formule 1 en het voetbal zouden zich schuldig hebben gemaakt aan deze illegale vorm van doping; de Operación Puerto. Met name voor de Tour de France, de belangrijkste koers van het jaar, had de affaire grote gevolgen omdat vele bekende renners door hun wielerploeg werden geschorst. Volgens de media was de sport 'vergiftigd' en de Tour 'onthoofd'. Tijdens de Tour van 2007 werd wederom een renner betrapt, ditmaal Aleksandr Vinokoerov.


</doc>
<doc id="554732" url="https://nl.wikipedia.org/wiki?curid=554732" title="Mebendazol">
Mebendazol

Mebendazol is een geneesmiddel, een anthelminthicum (middel tegen wormen).

Het wordt in het darmkanaal slecht tot niet opgenomen wat het voor de toepassing dus ideaal maakt. Voor besmetting met spoelwormen (ascariasis) en aarsmaden (enterobiasis) is het in België en Nederland het middel van eerste keuze, en zonder recept verkrijgbaar bij de apotheek. Voor zwangeren en kinderen onder de 2 jaar wordt niettemin aangeraden voor gebruik eerst de huisarts te raadplegen.

Mebendazol leidt langzaam tot immobilisatie en dood van de worm door selectief en onomkeerbaar de opname van glucose door de worm te blokkeren. Het is tevens een toxine die op de spoelfiguur werkt en leidt tot chromosomale non-disjunctie. Dit proces vergt enkele dagen.


</doc>
<doc id="554739" url="https://nl.wikipedia.org/wiki?curid=554739" title="Myelografie">
Myelografie

Myelografie is een techniek om een afbeelding van het ruggenmerg te maken door een contraststof in het ruggenmergkanaal te brengen en daarvan röntgenfoto's te maken. Hierdoor kan de vorm van het ruggenmerg worden beoordeeld, evenals eventurele structuren die daarop drukken.

Als onderzoeksmethode is de myelografie tegenwoordig grotendeels vervangen door MRI en CT-scans.


</doc>
<doc id="554744" url="https://nl.wikipedia.org/wiki?curid=554744" title="Nasofarynx">
Nasofarynx

De nasofarynx is het bovenste gedeelte van de farynx. Het is het deel dat zich boven en achter het zachte verhemelte bevindt, op dezelfde hoogte als en meteen volgend op de neusholte.

Aan de onderkant gaat de nasofarynx over in de orofarynx. Tijdens het slikken worden deze twee gebieden door de huig van elkaar afgesloten, zodat er geen voedsel of drank in de nasofarynx kan belanden. 

Lucht die via de neus wordt ingeademd, passeert op zijn weg richting de luchtpijp eerst de nasofarynx. 

In de nasofarynx kan zich kanker ontwikkelen (nasofarynxcarcinoom), maar dit is zeer zeldzaam.



</doc>
<doc id="554749" url="https://nl.wikipedia.org/wiki?curid=554749" title="Neurale buis">
Neurale buis

De neurale buis of tubus neuralis is een embryonale structuur die zich in een vroeg stadium vanuit de neurale plaat (lamina neuralis) vormt door instulping over de lengte en afsnoering zodat er onder het dorsale ectoderm een buisvormige structuur ontstaat in de lengterichting van het individu. Deze ontwikkeling begint op de 22e dag na bevruchting ter hoogte van de eerste vijf somieten en verloopt verder van craniaal naar caudaal. Rond de 24e dag sluit de neurale buis aan de craniale zijde, rond de 26e aan de caudale kant. Aan de craniale zijde ontstaan vervolgens blaasjes. Het ruggenmerg blijft een 'buis'. Uit de blaasjes ontwikkelen zich de hersenen. Het ruggenmerg samen met de hersenen noem je het centraal zenuwstelsel. 

Bij een niet voltooide sluiting treden de zogenaamde neuralebuisdefecten op, zoals spina bifida (open rug) en anencefalie.


</doc>
<doc id="554769" url="https://nl.wikipedia.org/wiki?curid=554769" title="Osteochondrose">
Osteochondrose

Osteochondrose is een groep van aandoeningen waarbij zich in bot, veelal onder een laag kraakbeen, groeistoornissen voordoen. De oorzaak is onbekend, hoewel velen denken dat het om een probleem gaat dat primair met de bloedvoorziening samenhangt: aseptische botnecrosen.

Afhankelijk van de locatie van de haard hebben de vormen van de ziekte een groot aantal verschillende, vaak eponieme namen. Voorbeelden zijn bij de voet/enkel de ziekte van Freiberg en de ziekte van Köhler. Gelokaliseerd in de hand: ziekte van Kienböck. In de heup: ziekte van Calve-Legg-Perthes en in de knie: ziekte van Osgood-Schlatter en osteochondritis dissecans.


</doc>
<doc id="554796" url="https://nl.wikipedia.org/wiki?curid=554796" title="Danazol">
Danazol

Danazol is een steroïdhormoon, een gemodificeerde vorm van testosteron, die werkt als een anti-hormoon; het remt de afgifte van de hormonen LH en FSH door de hypofyse. Hierdoor neemt bij vrouwen de activiteit van de eierstokken af.

Het wordt onder andere gebruikt ter onderdrukking van de menstruatiecyclus bij endometriose en menorragie; bij hereditair angio-oedeem, en bij fibrokysteuze afwijkingen in de borsten (mastopathie).
Het heeft vaak androgene (vermannelijkende) bijwerkingen (haargroei/uitval, lagere stem etc).
Het middel wordt weinig meer gebruikt, omdat er andere middelen zijn die bij vrouwen minder vermannelijkende bijwerkingen hebben. Indien het wordt gebruikt moet er op het voorkomen van deze bijwerkingen worden gelet zodat het gebruik zo nodig kan worden gestaakt.
Daarbij moet rekening worden gehouden met de onomkeerbare aard van sommige bijwerkingen.
Tegen endometriose zou het middel niet meer voorgeschreven moeten worden wegens deze bijwerkingen. Tevens zijn er aanwijzingen dat danazol bij endometriose patiënten een verhoogd risico op ovariumkanker geeft.


</doc>
<doc id="554842" url="https://nl.wikipedia.org/wiki?curid=554842" title="International Nonproprietary Name">
International Nonproprietary Name

De International Nonproprietary Name (INN) van een stof (geneesmiddel) is toegekend door de Wereldgezondheidsorganisatie en is in de farmacologie een naam waarmee een specifieke stof wordt aangeduid, zonder dat dit een merk is. De INN is de "generieke" naam van de stof, en mag niet als merknaam geregistreerd worden. Hij mag dus onder meer vrij gebruikt worden in wetenschappelijke publicaties, en wanneer het octrooi op het geneesmiddel verlopen is en andere fabrikanten dan de oorspronkelijke het geneesmiddel mogen produceren, brengen die dat meestal onder deze generieke naam op de markt.

De naam wordt zo gekozen dat verwisselingen met andere middelen onwaarschijnlijk zijn, en dat hij makkelijk te onthouden is (althans voor farmaceutisch geschoolden), en in de meeste gevallen is hij een stuk hanteerbaarder dan de officiële chemische naam.

De officiële (IUPAC) chemische naam van paracetamol is bijvoorbeeld N-(4-hydroxyphenyl)-acetamide.

Vaak wordt een groep verwante middelen gekenmerkt door een identieke naamsuitgang, bijvoorbeeld:

Dit is echter geen harde regel.

De generieke naam is meestal internationaal geldig en onafhankelijk van het merk, hoewel daar wel enige uitzonderingen op zijn: zo heet bijvoorbeeld furosemide (Lasix) in het Engels "frusemide".

Generieke namen worden internationaal voorgesteld door de WHO en dan meestal nationaal overgenomen door de afzonderlijke landen. De ontdekker van een stof mag een suggestie voor een naam doen, die vaak door de WHO wordt overgenomen. Hierbij wordt gelet op het al dan niet beschermd zijn van (delen van) een naam, potentiële verwisselbaarheid met andere middelen, etc.



</doc>
<doc id="554904" url="https://nl.wikipedia.org/wiki?curid=554904" title="Synaptische plasticiteit">
Synaptische plasticiteit

Synaptische plasticiteit staat voor het vermogen van de verbinding (de synaps) tussen twee zenuwcellen om van sterkte te veranderen. Dit houdt in dat de membraanpotentiaal die bij het doorgeven van een impuls in de postsynaptische cel optreedt (de postsynaptische potentiaal), in sterkte kan variëren. Aangenomen wordt dat dit vermogen de neurochemische basis vormt voor het leren en het geheugen.

Daarnaast kan verandering van de membraanpotentiaal worden bewerkstelligd door het wisselen van de hoeveelheid NMDA- en AMPA-receptoren op de postsynaptische celmembraan. Een toename van deze receptoren wordt tot stand gebracht door exocytose, een vermindering door endocytose.

Ook zijn er mechanismen aanwezig die voor negatieve terugkoppeling zorgen, zodat een cel niet voortdurend of helemaal niet geprikkeld wordt. Dit zijn het zg. "scaling" en "metaplasticiteit". Bij scaling wordt, door verandering in de hoeveelheid NMDA-receptoren, bij langdurige excitatie de postsynaptische cel minder gevoelig en bij langdurige inhibitie gevoeliger. Bij metaplasticiteit treden er, na grote schommelingen in de sterkte van de synaps, veranderingen op in de NMDA-receptoren, waardoor het vermogen tot verandering, de plasticiteit, afneemt. En daarmee het vermogen tot veranderingen laat schommelen. 

In het algemeen is plasticiteit een eigenschap van de hersenen die door combinatie van synaptogenese (het vermeerderen van synaptische bindingen) en pruning (het tegenovergestelde proces) de mogelijkheid tot leren bewerkstelligt. 



</doc>
<doc id="555078" url="https://nl.wikipedia.org/wiki?curid=555078" title="Lichaamsverhoudingen">
Lichaamsverhoudingen

In de kunst zijn lichaamsverhoudingen essentieel om een goede weergave te geven van een persoon. 

Een aantal veel voorkomende verhoudingen van een volwassen mens:

Lichaam:

Hoofd:

Op grond van deze verhoudingen werden in de Oudheid en de Renaissance beelden gemaakt. De verhoudingen werden daarbij precies aangehouden. De zo ontstane beelden geven de ideale mens weer. In werkelijkheid zijn deze bij geen enkel levend mens aanwezig.


</doc>
<doc id="555079" url="https://nl.wikipedia.org/wiki?curid=555079" title="Synchroniciteit">
Synchroniciteit

De term synchroniciteit (letterlijk: gelijktijdigheid) is een acausaal, verbindend beginsel, in 1930 geformuleerd door de Zwitserse psychiater en psycholoog Carl Gustav Jung. Van synchroniciteit is sprake wanneer twee of meer gebeurtenissen min of meer tegelijkertijd optreden in een voor de betrokkene zinvol verband, dat niet noodzakelijk als causaal wordt ervaren. Eenvoudig gezegd: je ervaart het als "meer dan gewoon toeval"; omdat de twee gebeurtenissen voor jou met elkaar te maken schijnen te hebben, maar niet zo dat het ene het andere heeft voortgebracht. Jung zag synchroniciteit als een ander verklaringsmodel dat naast causaliteit zijn plaats verdiende. Dit concept stelt de causaliteit zelf niet ter discussie noch wil het ermee concurreren. Het beweert slechts dat, net zoals gebeurtenissen kunnen gegroepeerd worden onder 'oorzaak', ze net zo goed kunnen worden gegroepeerd onder hun betekenis.

Jung voerde dit begrip in toen hij, na bestudering van de psychologie van onbewuste processen, constateerde dat het causaliteitsbeginsel ontoereikend was om bepaalde merkwaardige verschijnselen in de onbewuste psychologie te verklaren. Zo vond hij vaak merkwaardige parallellen in bijvoorbeeld dromen, ziektebeelden en ervaringen van zijn patiënten. Deze samenhang leek hem niet louter toevallig, maar wezenlijk. Vandaar dat hij het "synchroniciteit" doopte.
Jung noemt als voorbeeld dat zijn patiënte hem eens vertelde over een droom waarin een scarabee voorkwam. Op datzelfde moment vloog een dergelijk insect zijn kamer binnen. Een scarabee is hoogst zeldzaam op de plek waar Jung woonde. Het lijkt toeval, maar volgens Jung is het dat niet. Verdere analyse via droomduiding en vooral symboliek bracht hem op het spoor van de werking van een voordien ongekende samenhang van psychische processen.

Jung zegt zelf over synchroniciteit:

Zijn collega's namen hem deze wending toen bijzonder kwalijk, want voor hen was alleen causaliteit aanvaardbaar in een wetenschappelijk opgevatte psychologie. Intussen is er binnen de hedendaagse psychologie meer interesse in een psychologie die de mens niet als een ding benadert, maar als een zichzelf verklarend wezen. In deze wijsgerig antropologische visie op psychologie wordt ervan uitgegaan dat de empirisch-analytische opvatting van de (nomothetische) wetenschap niet zonder meer toepasbaar is op de mens als studieobject. 

Deze betekenisvolle gelijktijdigheid was voor Jung ook belangrijk in de verklaring van de werking van de I Tjing (Boek der Veranderingen). Hierbij wordt zes keer achter elkaar met drie munten geworpen (in de oorspronkelijke traditie hanteerde men met duizendbladstengels om het toepasselijke I Tjingteken te vinden). De muntencombinaties, kop-kop-munt en dergelijke worden omgezet in ononderbroken lijnen of gebroken lijnen en 'rustende' of 'bewegende' lijnen. De combinatie van zes lijnen die zo is verkregen wordt een hexagram genoemd en heeft een nummer en een bijbehorende tekst. Deze tekst geeft antwoord op de vraag die gesteld is bij het raadplegen van het orakel door het werpen van de munten. De theorie van de synchroniciteit verklaart waarom die tekst een passend antwoord is bij de vraag.

Jung schreef het voorwoord bij een uitgave van Boek der Veranderingen.

Ook astrologie kan met dit principe verklaard worden. Niet de planeten veroorzaken de gebeurtenissen, maar tussen de gebeurtenissen en de planeten is sprake van gelijktijdigheid. Astrologie is volgens jungiaanse astrologen als Liz Greene gebaseerd op het principe van synchroniciteit. De "invloed van de sterren" bestaat niet in causale zin. Er is hoegenaamd geen causale invloed die uitgaat van de planeten of de sterren.

Aldus geïnterpreteerd, zou astrologie 'werken' op de manier zoals die reeds beschreven wordt in de Smaragden Tafel van Hermes Trismegistus:

Liz Greene verwoordt het aldus:

Begrippen die ongeveer dezelfde verschijnselen of hiermee samenhangende zaken beschrijven zijn:




</doc>
<doc id="555281" url="https://nl.wikipedia.org/wiki?curid=555281" title="Cholecystectomie">
Cholecystectomie

Cholecystectomie (Grieks: χοληκύστις, galblaas en εκτομή, verwijderen) is een operatie waarbij de galblaas wordt weggenomen, inclusief eventuele zich daarin bevindende galstenen. Tegenwoordig (2011) gebeurt de operatie meestal langs laparoscopische weg, hoewel in een klein aantal gevallen nog moet worden teruggegrepen naar de klassieke operatie met een grote incisie onder de rechter ribbenboog (dit wordt conversie/converteren genoemd).

De aanleiding voor een dergelijke operatie is meestal symptomatische galstenen, soms cholecystitis (ontsteking van de galblaas).

Na een geplande ongecompliceerde laparoscopische cholecystectomie kan de patiënt meestal de volgende dag weer naar huis. Het herstel na een geconverteerde of in opzet klassieke cholecystectomie duurt enkele dagen langer. De patiënt is na een laparoscopische operatie meestal in een week weer goed op de been, en zal van het ontbreken van een galblaas meestal geen waarneembare hinder ondervinden, hoewel sommige mensen melden dat ze vet eten iets minder goed verdragen.

In het verleden zijn wel pogingen gedaan om galstenen te verwijderen of op te lossen zonder de galblaas te verwijderen, maar vrijwel altijd traden dan recidieven op.

De galblaas fungeert als een soort reservoir voor de gal die door de lever wordt gemaakt. Als de galblaas wordt verwijderd, wordt deze functie overgenomen door de lever en galwegen.

De meest voorkomende aandoening van de galblaas is de vorming van galstenen. Galstenen zijn niet abnormaal - één op vier personen heeft er - en geven niet altijd aanleiding tot klachten. Een patiënt kan dus al jaren galstenen hebben zonder daar eerder problemen van te hebben ondervonden.

Alleen bij klachten over de galstenen wordt veelal gekozen voor de verwijdering van de galblaas. Dit kan ook als de galblaas is ontstoken. 


De chirurg (chirurgie) bespreekt met de patiënt wat het best is. Indien mogelijk (in de meeste gevallen) wordt gekozen voor de LESS-chirurgie of laparoscopische cholecystectomie, deze levert minder pijn en ongemak op. Een veilige operatie via de laparoscopie is niet altijd mogelijk. Een laparoscopische galblaasoperatie duurt meestal één tot anderhalf uur. 

Bij de operatie maakt de chirurg gebruik van een videocamera en speciale instrumenten om de galblaas te verwijderen, zonder een incisie in de buik te maken. In plaats daarvan maakt de chirurg drie tot vier kleine incisies. Een laparoscoop is een lange rechte buis waarop een kleine videocamera is gemonteerd voorzien van een lichtbron. Voordat de instrumenten in de buikholte worden gebracht om de operatie uit te voeren, wordt eerst de buikholte opgevuld met koolstofdioxide, een onschuldig gas. Dit is nodig om meer ruimte in de buikholte en een goed overzicht te krijgen. Het gas kan het middenrif enigszins irriteren, via een zenuwbaan die naar de schouder loopt, kan dit als gevolg hebben dat de patiënt na de operatie een paar dagen een gevoelige schouder heeft. Indien dit ongemak optreedt, verdwijnt dit vanzelf en de patiënt hoeft zich daar geen zorgen over te maken.

Via een incisie van circa 2 tot 3 cm bij de navel wordt de laparoscoop in de buikholte gebracht, hiermee kan de chirurg in de buik kijken via een videomonitor. Hierna worden de andere incisies in de buikwand gemaakt. Alle incisies worden gebruikt om speciale instrumenten die nodig zijn voor de operatie in de buikholte te brengen, hiermee wordt de galblaas gepakt, bewogen en verwijderd. In sommige gevallen vindt de chirurg het raadzaam om na het verwijderen van de galblaas een wonddrain achter te laten.

Ook komt het soms voor dat tijdens de voorbereiding voor deze operatie een neus/maagsonde wordt ingebracht. Indien ervoor wordt gekozen om een neus/maagsonde in te brengen, dan gebeurt dit als de patiënt al onder narcose is. De sonde wordt meestal direct na de operatie weer verwijderd.

Indien de chirurg tijdens de operatie vaststelt dat het niet (veilig) mogelijk is om de galblaas laparoscopisch te verwijderen (bijvoorbeeld als de galblaas ernstig ontstoken is of omdat er te veel littekenverklevingen in de omgeving van de galblaas zijn) is het nodig om op de conventionele manier de galblaas te verwijderen. Dit kan voorkomen doordat de chirurg de galblaas voorafgaand aan de operatie niet daadwerkelijk ziet; dit kan pas nadat de laparoscoop is ingebracht. Sommige situaties zijn niet te voorspellen en kunnen pas ontdekt worden nadat de operatie reeds is gestart.

In principe is de LESS-cholecystectomie (LESS-chirurgie/ of single site chirurgie) een doorontwikkeling van de standaard laparoscopische cholecystectomie. Alleen de manier waarop toegang tot de buik wordt gemaakt is verschillend, de daadwerkelijke chirurgische procedure die binnen het lichaam plaatsvindt, is hetzelfde als de standaard laparoscopie.

Waar bij de standaard laparoscopische cholecystectomie 3-5 kleine incisies (sneetjes) van 1 tot 3 cm verspreid over de buik moeten worden gemaakt, kan bij de LESS-cholecystectomie de chirurg de volledige operatie door één enkele incisie uitvoeren. Als de insnijding in de navel wordt gemaakt, is het litteken verborgen en gewoonlijk bijna onzichtbaar. Bij een standaard kijkoperaties zijn altijd meerdere littekens na afloop zichtbaar. Naast dit cosmetisch verschil zou de LESS-techniek ook theoretisch mogelijk de pijn verminderen en het herstel na de operatie bevorderen omdat minder beschadigingen gemaakt worden aan de complete buikwand (huid, bloedvaten, spierweefsel, peritoneum (buikvlies)). Dit is echter nog niet bewezen in vergelijkende studies (2010).

Bij een open cholecystectomie maakt de chirurg een incisie van ongeveer tien tot vijftien cm, midden in de bovenbuik of aan de rechterkant onder de ribbenboog, om langs die weg de galblaas te verwijderen.

Voor een optimale operatie dient de anesthesioloog/anesthesist op de hoogte te zijn van het medische verleden van de patiënt. Op basis van die informatie kan de anesthesist ervoor zorgen dat de narcose zo goed mogelijk wordt afgestemd op de patiënt en de operatie, dit gebeurt meestal tijdens een Pre-Operatief Spreekuur (POS), waarvoor de patiënt een uitnodiging van het desbetreffende ziekenhuis ontvangt. De operatie om de galblaas te verwijderen is een veel voorkomende operatie die gepaard gaat met een opname van minimaal 1 dag (en nacht), de meeste patiënten worden de dag na de operatie weer ontslagen uit het ziekenhuis.

Als er aanwijzingen zijn dat er galstenen in de galwegen zitten, worden deze bij voorkeur voorafgaand aan de operatie verwijderd met behulp van een endoscoop (ERCP). Een dergelijke ingreep vindt plaats onder een roesje door de maag-darm-lever-arts, maar in sommige gevallen blijkt na afloop van de operatie om de galblaas te verwijderen pas dat er stenen in de galwegen zitten.
In niet veel voorkomende gevallen wordt ervoor gekozen om stenen in de galwegen operatief te verwijderen. Daarbij opent de chirurg de galwegen om de stenen te verwijderen, daarna worden de galwegen weer gesloten, waarbij er een drain(tje) wordt achterlaten die via een opening door de buikwand naar buiten wordt geleid (T-drain). Via deze drain kan de gal het lichaam uit worden geleid.

Het afvoeren van gal voorkomt dat de eerste periode na de operatie een te hoge druk in de galwegen ontstaat. Behalve deze kleine drain wordt er vaak ook een wonddrain in de buik achtergelaten ook deze wordt via een aparte opening in de buikwand naar buiten geleid. De ERCP geeft echter veel minder ongemak en complicaties en heeft daarom de voorkeur boven het operatief openen van de galwegen.

Geen enkele operatie is zonder risico. Zoals bij iedere operatie is ook bij het verwijderen van de galblaas de normale kans op complicaties aanwezig, zoals trombose, longontsteking, nabloedingen of een wondinfectie. Een mogelijke ernstige complicatie bij de verwijdering van de galblaas is een beschadiging van de galwegen. Dit gebeurt gelukkig niet vaak. De gevolgen van een beschadiging aan de galwegen zijn afhankelijk van het letsel en het tijdstip waarop het letsel wordt vastgesteld. Het kan zijn dat een hersteloperatie mogelijk en/of noodzakelijk is.

De eerste dagen na de operatie zullen de wonden gevoelig zijn. Het is een normaal gevolg hiervan dat de meeste bewegingen pijnlijk zijn, waaronder ook diep ademhalen en hoesten. Het is te begrijpen dat deze pijn erger is na een open cholecystectomie. Tegen de pijn kunnen medicijnen worden voorgeschreven. De operatie heeft soms tot gevolg dat de patiënt direct erna wat misselijk en dorstig is. Ook hiervoor kunnen medicijnen worden voorgeschreven. Drinken mag vlak na de operatie meestal nog niet. Om er voor te zorgen dat de patiënt voldoende vocht krijgt, heeft deze een infuus in de arm/hand. Zodra de patiënt weer voldoende kan drinken, kan het infuus verwijderd worden. De meeste patiënten kunnen op de avond van de operatie weer normaal eten. Soms is er een slangetje (sonde) door de neus in de maag gebracht, deze zorgt ervoor dat de maag kort na de operatie leeg blijft en het voorkomt dat de patiënt moet overgeven. Meestal kan dit slangetje kort na de operatie worden verwijderd en kan de patiënt wat gaan drinken, naar gelang de vorderingen het drinken en daarna het eten worden uitgebreid.

Indien er een slangetje (drain) in het wondgebied is achtergelaten, dan is dit nodig om bloed en vocht af te voeren. Zodra er geen vocht meer uit de drain komt, kan de drain worden verwijderd, vaak is dat na twee of drie dagen al zover. Als de galwegen tijdens de operatie geopend zijn geweest, is er nog een tweede slangetje (drain). Zoals u gelezen hebt, voert deze drain de gal af. In dat geval worden er een week na de operatie röntgenfoto’s gemaakt, waarbij er via dat slangetje contrastvloeistof in de galwegen wordt gespoten. Op de röntgenfoto’s zal te zien zijn of de gal goed naar de darm stroomt en of er geen stenen in de galwegen zijn achtergebleven, aan de hand van de uitslag van de röntgenfoto’s kan de drain worden verwijderd. Over het algemeen is dit meestal tien dagen na de operatie.



</doc>
<doc id="555318" url="https://nl.wikipedia.org/wiki?curid=555318" title="Bactericide versus bacteriostatisch">
Bactericide versus bacteriostatisch

Bactericide middelen doden de bacterie. Zo maakt penicilline de celwand zwakker, waarna de bacterie door zijn eigen osmotische druk ontploft.

Bacteriostatische antibiotica daarentegen doden de bacteriën niet, maar beletten wel dat ze zich vermenigvuldigen, zodat het lichaam de tijd krijgt ze op te ruimen. Een voorbeeld van een bacteriostatisch antibioticum is tetracycline.

Op theoretische gronden is het minder gewenst antibiotica uit deze twee groepen te combineren, omdat de bactericide werking zich in het algemeen alleen kan ontplooien bij bacteriën die daadwerkelijk groeien.


</doc>
<doc id="555353" url="https://nl.wikipedia.org/wiki?curid=555353" title="Buiktyfus">
Buiktyfus

Buiktyfus of tyfeuze koorts (vroeger bekend als "zenuwzinkingskoorts"; niet te verwarren met vlektyfus) is een darminfectie met bacteriën van de soort "Salmonella" typhi, een pathogeen dat efficiënt de darmwand passeert en het mononucleair fagocytosesysteem kan infecteren. Na de darm infecteren de bacteriën vaak de rest van het lichaam via de bloedbaan.

De infectie wordt overgedragen door het eten of drinken van voedsel of water dat met deze bacterie besmet is. Deze besmetting wordt veroorzaakt door fecaliën van (menselijke of dierlijke) dragers van de bacterie. Vanuit de darm kan de bacterie zich ook verder in het lichaam verspreiden. Onbehandeld is de mortaliteit 10 procent of hoger. De ziekte heeft een incubatietijd van 10-21 dagen en duurt enige weken.

Er bestaan asymptomatische dragers, die de bacterie in de galwegen of plaques van Peyer meedragen zonder daar zelf ziek van te worden, maar die wel in staat zijn anderen ermee te besmetten. Een berucht geval is dat van Mary Mallon, een huishoudster in New York die rond 1900 in een aantal gezinnen waar zij maaltijden bereidde aanleiding was tot 47 besmettingen, waarvan 3 met dodelijke afloop.

Paratyfus is een zeer verwante darminfectie ten gevolge van "Salmonella" paratyphi".

Buikpijn, hoge koorts, hoofdpijn, verwardheid, algemeen ziek voelen. Diarree (met bloed) komt wel eens voor, maar verstopping ook. Bij het lichamelijk onderzoek kunnen roseolae op de huid aanwezig zijn.

Door isolatie van de veroorzakende bacterie uit ontlasting (in de eerste week vaak negatief) of in een bloedkweek. Bij een eenmalige kweek is de kans op een fout-negatieve uitslag vrij hoog, circa 30-40%.

Met antibiotica, eventueel intraveneus. De bloedkweken kunnen dagen na begin van de behandeling nog positief blijven en ook de koorts gaat vaak pas na een week zakken.

Buiktyfus kan in niet-Westerse landen met een warm of tropisch klimaat worden voorkomen door enkel water uit nog verzegelde flessen te drinken. Drinkwater uit de kraan is bijna altijd besmet. De lokale bewoners hebben weerstand tegen deze ziekte opgebouwd en kunnen dus vaak wel kraanwater drinken zonder hier ziek van te worden. Rauw voedsel, zoals groente en fruit, dat met kraanwater is afgespoeld, kan ook besmet zijn.

Daarnaast bestaat de mogelijkheid tot vaccinatie. Dit biedt doorgaans een bescherming van tussen de twee en vijf jaar, afhankelijk van het gebruikte vaccin. Het vaccin beschermt echter maar in ongeveer 70% van de gevallen, zodat het voorkomen van contact met besmet water of voedsel nog steeds noodzakelijk is.

Tyfus is een meldingsplichtige ziekte, groep B2. Tussen 1990 en 1998 werden in totaal 537 gevallen van buiktyfus gemeld, waarvan 523 personen waarschijnlijk in het buitenland waren besmet. Bij tyfus bestaat waarschijnlijk geen grote onderrapportage.


</doc>
<doc id="555356" url="https://nl.wikipedia.org/wiki?curid=555356" title="Paratyfus">
Paratyfus

Paratyfus (niet te verwarren met vlektyfus) is een darminfectie met bacteriën van de soort "Salmonella paratyphi" type A, B of C. Paratyfus wordt praktisch alleen verspreid door consumptie van water en/of voedsel dat besmet is met faeces of urine van patiënten of dragers. Het zijn pathogenen die efficiënt de darmwand passeren en het mononucleair fagocytosesysteem kunnen infecteren. Na de darm infecteren de bacteriën vaak de rest van het lichaam via de bloedbaan. Paratyfus is zeer verwant aan buiktyfus.

Paratyfus wordt overgedragen door het eten of drinken van met deze bacteriën besmet voedsel of water. Het komt op dat voedsel of in dat water terecht door besmetting met fecaliën van (menselijke of dierlijke) dragers van de bacterie. Vanuit de darm kan de bacterie zich ook verder in het lichaam verspreiden. Symptomen zijn buikpijn, hoge koorts, hoofdpijn, algemeen ziek voelen. Diarree komt wel eens voor, maar verstopping ook.

Diagnostiek is mogelijk door isolatie uit een bloedkweek of uit de feces. Bij een eenmalige kweek is de kans op een fout-negatieve uitslag vrij hoog, circa 30-40%.

Behandeling van paratyfus gebeurt met antibiotica, eventueel intraveneus. De bloedkweken kunnen dagen na begin van de behandeling nog positief blijven en ook de koorts gaat vaak pas na een week zakken.

Paratyfus kan worden voorkomen door in niet-Westerse landen met een warm of tropisch klimaat enkel water uit nog verzegelde flessen te drinken. Drinkwater uit de kraan is bijna altijd besmet. De lokale bewoners hebben weerstand tegen deze ziekte opgebouwd en kunnen dus vaak wel kraanwater drinken zonder hier ziek van te worden. Rauw voedsel, zoals groente en fruit, dat met kraanwater is afgespoeld, kan ook besmet zijn.

Besmettelijkheid treedt op van voor het uitbreken van symptomen tot enkele weken daarna, maar ook langere perioden zijn beschreven.

Paratyfus is een meldingsplichtige infectieziekte groep B2. In Nederland worden circa twaalf gevallen per jaar gemeld, de meeste zijn geïmporteerd. Er bestaat waarschijnlijk wel een aanzienlijke onderrapportage.


</doc>
<doc id="555370" url="https://nl.wikipedia.org/wiki?curid=555370" title="Antisepticum">
Antisepticum

Een antisepticum of desinfectans is een ontsmettend middel, een bacteriedodend middel dat plaatselijk (uitwendig) kan worden gebruikt, op het lichaam of om instrumenten of werkvlakken te ontsmetten.

Het ontsmetten van het lichaam wordt antisepsis genoemd (van het Oud-Griekse "anti" = tegen en "sèpoo" = doen rotten). Antisepsis is alleen van toepassing op levende weefsels. Desinfectie daarentegen betreft de behandeling van levenloze materialen zoals instrumenten, oppervlakken en water omvat. Het bestrijden van micro-organismen op de handen in de zorg geschiedt met een handalcohol. Dit wordt wel gezien als desinfectans aangezien 99,999% van alle micro-organismen hierbij worden gedood.

De bacteriële flora van de huid kan bij penetratie van de huidbarrière een wondinfectie veroorzaken. Het ontsmetten van de huid doet de bacteriële kolonisatie van de huid dalen en onderdrukt tijdelijk de groei ervan. Een antisepticum werkt als bactericide, bacteriën dodend. Er bestaan ook bactericide antibiotica die geschikt zijn om inwendig te worden gebruikt, maar de meeste antiseptica zijn te giftig voor de patiënt om ze inwendig te gebruiken.

Enkele voorbeelden van antiseptica:

Van een aantal preparaten wordt gedacht dat ze antiseptisch werken, maar dat doen ze niet. De meest voorkomende misvattingen zijn:


</doc>
<doc id="555396" url="https://nl.wikipedia.org/wiki?curid=555396" title="Rickettsia">
Rickettsia

Rickettsiae zijn gram-negatieve, niet sporevormende, zeer veelvormige micro-organismen die kunnen worden waargenomen als kokken (0,1 μm), staafjes (1-4 μm) of draden (10 μm). 

Het zijn obligaat intracellulaire parasieten die zich alleen in het cytoplasma van eukaryote gastheercellen (meestal endotheelcellen) kunnen handhaven en vermenigvuldigen. 

Ze veroorzaken bij mensen een groot aantal ziekten waaronder vlektyfus, Rocky Mountains spotted fever, African tick bite fever, de Ziekte van Brill-Zinsser en 'fievre boutonneuse'. Ook bij planten komen door rickettsiae veroorzaakte ziekten voor.

Men vermoedt dat ze verwant zijn aan de mitochondria die in alle eukaryote cellen voorkomen.

De meeste Rickettsiae zijn gevoelig voor tetracycline-antibiotica.


</doc>
<doc id="555401" url="https://nl.wikipedia.org/wiki?curid=555401" title="Ziekte van Brill-Zinsser">
Ziekte van Brill-Zinsser

De ziekte van Brill-Zinsser is een opflakkering van vlektyfus bij iemand die deze ziekte lang geleden eerder heeft gehad en het veroorzakende micro-organisme ("Rickettsia prozaweki") nooit helemaal uit zijn lichaam heeft geëlimineerd. De symptomen komen overeen met de oorspronkelijke ziekte maar verlopen meestal milder en er is geen besmettingsbron aanwijsbaar. De situatie is enigszins vergelijkbaar met de relatie tussen waterpokken en gordelroos.


</doc>
<doc id="555408" url="https://nl.wikipedia.org/wiki?curid=555408" title="Keratitis bullosa">
Keratitis bullosa

Keratitis bullosa (blaarvormende hoornvliesontsteking) is een aandoening waarbij blaren op het hoornvlies ontstaan, en die het meest voorkomt bij ouderen na een oogoperatie, zoals voor staar. Als zo een blaar stukgaat doet dat pijn en vermindert het gezichtsvermogen wat. Het is dus meestal een iatrogene aandoening.

De behandeling bestaat uit het geven van osmotisch hypertone druppels of het dragen van zachte contactlenzen. Soms (in zeldzame gevallen) is een hoornvliestransplantatie nodig. 


</doc>
<doc id="555411" url="https://nl.wikipedia.org/wiki?curid=555411" title="Vereniging van Oefentherapeuten Cesar en Mensendieck">
Vereniging van Oefentherapeuten Cesar en Mensendieck

Vereniging van Oefentherapeuten Cesar en Mensendieck (VvOCM) is sinds 1 juli 2004 de nieuwe beroepsorganisatie van oefentherapeuten in Nederland. De oprichting van VvOCM is het resultaat van een fusie tussen de Vereniging Bewegingsleer Cesar en de Nederlandse Vereniging van Oefentherapeuten Mensendieck.

VvOCM behartigt de belangen van de aangesloten therapeuten en optimaliseert en borgt de kwaliteit van de beroepsuitoefening. Daarnaast wordt er gewerkt aan de naamsbekendheid en de marktpositie van de oefentherapie.
De vereniging telt ongeveer 2000 leden, gelijkelijk verdeeld over oefentherapie Cesar en Mensendieck. 
Er zijn in totaal ongeveer 1000 praktijkadressen die in 23 regio’s zijn ingedeeld.




</doc>
<doc id="555426" url="https://nl.wikipedia.org/wiki?curid=555426" title="Kaalheid">
Kaalheid

Kaalheid is het ontbreken van enige huidbedekking, hetzij plaatselijk dan wel over het gehele lichaam. 

Meestal verwijst kaalheid naar een situatie waarin vroeger wel beharing aanwezig was of naar plaatsen waar bij anderen wel haar zit. Kaalheid kan een gevolg zijn van normale biologische processen of van duidelijke ziekten; de scheidslijn is niet altijd duidelijk te trekken. Kaalheid kan echter ook een bewuste of opgelegde keuze zijn. 

Haaruitval kan duiden op een aandoening of het gevolg zijn van (de behandeling van) een andere aandoening (kanker, syfilis). Ook kan iemand bewust (bijv. traction alopecia) of onbewust zijn haren uittrekken of beschadigen. Om uiteenlopende redenen kan kaalheid echter ook een bewuste keuze zijn. Het scheren van de hoofdharen kan bijvoorbeeld uit religieuze, culturele of esthetische overwegingen gedaan worden.


</doc>
<doc id="555437" url="https://nl.wikipedia.org/wiki?curid=555437" title="Plasmaferese">
Plasmaferese

Plasmaferese is een geneeskundige behandeling waarbij het eigen bloedplasma van de patiënt wordt verwijderd, maar de zich erin bevindende bloedcellen niet. Afgetapt bloed wordt gescheiden waarna de patiënt de eigen bloedcellen weer terugkrijgt, hetzij in donorplasma, hetzij in een vervangende kunstmatige oplossing. Het gebeurt ook soms met een dialysetoestel waarin in plaats van een kunstnier een filter geplaatst wordt dat het plasma van de bloedcellen scheidt. De minuscule gaatjes in het filter zijn te klein om bloedcellen door te laten. 

Plasmaferese wordt wel gebruikt in situaties waarbij het bloed van de patiënt antistoffen bevat die hemzelf schaden en waarbij andere behandelingen niet voldoende helpen. De behandeling is niet zonder risico (besmetting door donorplasma met allerlei virussen blijft altijd een theoretische mogelijkheid), belastend voor de patiënt, en duur.

Plasmaferese wordt ook toegepast bij gezonde personen, namelijk bij donoren. In deze situatie wordt het plasma gebruikt voor productie van medicijnen (bloedproducten) en krijgt de donor de rest van het bloed terug. Zie hiervoor de lemma's Donor en bloeddonatie.



</doc>
<doc id="555451" url="https://nl.wikipedia.org/wiki?curid=555451" title="Dihydrotestosteron">
Dihydrotestosteron

Dihydrotestosteron (DHT) of androstanolon is een sterk biologisch actieve stof die in de cel wordt gemaakt uit de zelf minder actieve voorloper, testosteron, met behulp van het enzym 5-alfa-reductase. Het heeft een 3x sterkere androgene werking dan zijn voorloper testosteron.

Om ontwikkeling van kaalheid bij mannen tegen te gaan worden daarom wel geneesmiddelen gegeven die het enzym 5-alfa-reductase remmen, zoals finasteride en dutasteride. Ook Minoxidil wordt lokaal toegediend tegen kaalheid. De precieze werking van minoxidil bij het proces van kaler worden is nog niet bekend. Oorspronkelijk werd gedacht dat minoxidil bijdraagt aan een betere doorbloeding van de hoofdhuid, maar dit lijkt toch niet het geval te zijn. In ieder geval heeft het middel geen enkele invloed op de hormoonhuishouding, zoals de middelen finasteride en dutasteride.


</doc>
<doc id="555453" url="https://nl.wikipedia.org/wiki?curid=555453" title="Doxycycline">
Doxycycline

Doxycycline is een antibioticum uit de tetracycline groep en wordt toegepast bij een aantal bacteriële infecties. Het wordt onder de merknaam Vibramycin en als generiek preparaat op de markt gebracht.

Doxycyline is eerste keus bij een groot aantal infectieziekten, onder andere van bacteriële luchtweginfecties tot chlamydia en de ziekte van Lyme. Doxycycline mag niet gebruikt worden door zwangere vrouwen of kinderen onder de 8 jaar vanwege het risico van aantasting van botten of tanden.

De werking is het gevolg van remming van de eiwitproductie in de daarvoor gevoelige bacteriën door blokkade van de ribosomen. Menselijke (eukaryote) cellen hebben 80s ribosomen, bacteriën (prokaryoten) 70s ribosomen. Door dit verschil kan selectief de eiwitproductie in bacteriën worden geremd. Omdat de mitochondriën van menselijke cellen ook 70s ribosomen bevatten is er toch een effect op menselijke cellen te verwachten. Doxycycline is een bacteriostatisch middel. Het is daarom in principe beter om het niet tegelijk te geven met een bactericide middel als penicilline. De reden hiervoor is dat een bactericide bacteriën doodt, en een bacteriostatisch middel alleen werkt bij bacteriën die zich daadwerkelijk delen.


</doc>
<doc id="555467" url="https://nl.wikipedia.org/wiki?curid=555467" title="Finasteride">
Finasteride

Finasteride is een geneesmiddel dat de werking van het enzym 5-alfa-reductase remt, waardoor de omzetting van testosteron in dihydrotestosteron (DHT) wordt geremd.

Zowel testosteron als DHT hebben androgene of vermannelijkende effecten. Bij deze laatste is het androgene effect echter vele malen sterker. Verminderde omzetting van testosteron naar DHT zal er dus voor zorgen dat er minder androgene effecten zullen optreden.

Finasteride is sinds 1992 internationaal op de markt. Het is op recept verkrijgbaar onder de merknamen Proscar en Propecia.

Het middel vindt toepassing bij prostaatklachten (zonder DHT wordt de prostaat wat kleiner) en in lagere dosering (1/5 tot 1/15) bij mannelijke kaalheid, ofwel "alopecia androgenetica". Bij beide aandoeningen dient men finasteride toe om een lagere concentratie DHT te verkrijgen, respectievelijk in de prostaat en de hoofdhuid.

Men veronderstelt dat kaalheid van het mannelijke type veroorzaakt wordt door een combinatie van erfelijke factoren en DHT. Onder invloed van DHT wordt de groeifase van het haar korter en wordt het haar dunner.

Finasteride maskeert het gebruik van anabole steroïden; het is dan ook een middel dat in de sport staat op de lijst van verboden middelen. Zo werd de Braziliaanse voetballer Romario in november 2007 betrapt op gebruik ervan. In december 2007 werd ook de Spaanse wielrenner José Antonio Pecharroman bij een dopingcontrole positief bevonden.

Bekende bijwerkingen zijn impotentie (bij 1,1% tot 18,5% van de gebruikers), uitblijven van de ejaculatie (7,2%), verminderd volume van het ejaculaat (0,9% tot 2,8%), verminderd libido (2,5%), gynaecomastie (2,2%), erectiestoornissen (1.3%), ejaculatiestoornissen (1,2%) en pijn in de testikels. Daarnaast zou finasteride ook de kans op borstkanker kunnen verhogen.

Binnen de medische beroepsgroep is een controverse ontstaan over het gebruik van dit medicijn tegen kaalheid bij vrouwen. Ondanks dat er geen officiële toestemming is, heeft een Nederlandse dermatoloog drieduizend vrouwen en 35 tienermeisjes het medicijn voorgeschreven, volgens hem met succes. Het gebruik rond en tijdens de zwangerschap is voor de mannelijke foetus gevaarlijk.


</doc>
<doc id="555472" url="https://nl.wikipedia.org/wiki?curid=555472" title="Flebitis">
Flebitis

Flebitis of aderontsteking is een meestal steriele ontsteking van een ader, zoals bij tromboflebitis (ontsteking ten gevolge van de opruimreactie van het lichaam op een in de ader gevormd stolsel). Ook aderen waarin een canule is aangebracht gaan vaak na enige tijd ontsteken door de irritatie van de inlopende oplossingen. Het infuus moet dan vaak worden overgezet op een andere ader.

Het woord is gevormd uit het Griekse woord "phlebs" (ader) en de uitgang "-itis" (ontsteking).

Oppervlakkige tromboflebitis is een ontstekingsreactie van de bloedvatwand van een oppervlakkige ader met trombose als gevolg (secundair). Meestal is de vena saphena parva of vena saphena magna aangedaan. Vaak zijn er spataderen (varices) bij betrokken. De symptomen zijn een rode, pijnlijke, gezwollen huid ter plaatse van de ader. Tromboflebitis is wat anders dan diepe veneuze trombose, wat een minder onschuldige aandoening is. Een bijzondere, zeldzame vorm van tromboflebitis is de ziekte van Mondor. 

Behandeling is meestal niet nodig. Hoog houden van het been, rust en pijnstilling is vaak een adequate behandeling.


</doc>
<doc id="555523" url="https://nl.wikipedia.org/wiki?curid=555523" title="Fluconazol">
Fluconazol

Fluconazol (generisch geneesmiddel) is een geneesmiddel uit de triazolenfamilie, dat gebruikt wordt bij de behandeling van oppervlakkige en systemische infecties van gisten en schimmels. 

Fluconazol is ontwikkeld door Pfizer en kwam voor het eerst op de markt in 1990. Inmiddels is het verkrijgbaar als goedkoop generiek geneesmiddel. Het komt voor op de modellijst van essentiële geneesmiddelen van de Wereldgezondheidsorganisatie, waarop de belangrijkste geneesmiddelen staan die noodzakelijk zijn in een basisgezondheidssysteem. Het is verkrijgbaar als tablet en als suspensie voor oraal gebruik en ook als infusievloeistof.

Fluconazol is primair fungistatisch, maar kan fungicidaal zijn tegen sommige schimmels op een dosis-afhankelijke manier, bijvoorbeeld "Cryptococcus". Net als andere imidazool- en triazoolderivaten remt fluconazol het cytochroom P450 enzym 14α-demethylase van de schimmel. De remming van dit enzym voorkomt de omzetting van lanosterol naar ergosterol (provitamine D2), een essentiële component van de celmembraan van de schimmel. Dit leidt tot verlies van normale sterolen en ophoping van 14α-methylsterolen en het permeabel worden van de celmembraan, waardoor de inhoud van de cel weglekt. 

De zoogdiervariant van dit demethylase-enzym is veel minder gevoelig voor fluconazol dan de fungale variant. Bij mensen wordt echter ook de synthese van cortison en testosteron geremd door fluconazol. 

Fluconazol verschilt van eerdere azool antischimmelmiddelen (zoals ketoconazol) in dat de molecuulstructuur een triazoolring in plaats van een imidazoolring bevat. Terwijl de imidazole antischimmelmiddelen voornamelijk uitwendig worden toegepast, hebben fluconazol en verschillende andere triazool antischimmelmiddelen de voorkeur wanneer een systemische aanpak vereist is, vanwege hun betere veiligheidsprofiel en voorspelbare absorptie bij orale toediening.

Fluconazol is een breed spectrum antimycoticum, het is werkzaam tegen een groot aantal schimmels. Zo is het actief tegen de volgende micro-organismen:

Na orale inname wordt fluconazol vrijwel compleet geabsorbeerd binnen twee uur. De biologische beschikbaarheid wordt niet significant beïnvloed door gelijktijdige inname van maaltijden of van H2-antihistaminica (bijvoorbeeld ranitidine). Concentraties gemeten in de urine, traanvocht en huid zijn ongeveer 10 maal de plasmaconcentratie, terwijl de concentraties in speeksel, sputum en vaginaal vocht ongeveer gelijk zijn aan de plasmaconcentraties.

Fluconazol wordt maar langzaam uitgescheiden, het heeft een halveringstijd van 22 tot 31 uur. Slechts een klein deel (11%) wordt omgezet via de stofwisseling in metabolieten die via de nieren in de urine worden uitgescheiden. Het grootste deel van de fluconazol wordt onveranderd uitgescheiden in urine en transpiratievocht. Tot 28 dagen na beeïndiging van de therapie blijven nog therapeutische doseringen fluconazol in de huid (hoornlaag) aanwezig. Bij dagelijkse doseringen van 50 tot 400 mg worden na 5 tot 10 dagen stabiele plasmaconcentraties bereikt.

Vanwege de lange halveringstijd, zijn dagelijkse doses van 100 mg voldoende voor de behandeling van candidiasis; doseringen om de dag zijn voldoende voor infecties met dermatofyten. In veel gevallen is een eenmalige dosis van 150 mg voldoende, bijvoorbeeld bij witte vloed. Meestal worden doseringen tussen 100 mg en 800 mg per dag gebruikt. 

In poedervorm is fluconazol een wit kristallijn poeder. Het is goed oplosbaar in water en in alcohol.

Fluconazol is geïndiceerd voor de behandeling en profylaxe van schimmelinfecties wanneer andere antifungale medicatie niet aanslaat of niet getolereerd wordt (b.v. vanwege bijwerkingen). Bij candidiasis is fluconazol het meestgebruikte geneesmiddel:

Fluconazol kan de eerste keus zijn bij de volgende indicaties:

Fluconazol is niet werkzaam tegen:

Resistance voor farmaca in de azoolgroep ontwikkelt zich meestal geleidelijk gedurende een langere behandeling. 

Resistentie tegen fluconazol kan op verschillende manieren ontstaan:

Ook van andere genmutaties is bekend dat ze bijdragen aan het ontwikkelen van resistentie. "Candida glabrata" ontwikkelt resistentie door opregulatie van CDR-genen, en resistentie in "Candida krusei" ontstaat door verminderde gevoeligheid van het enzym voor remming door het farmacon.

De gevoeligheid voor en resistentie tegen fluconazol kan sterk per stam uiteenlopen. Volgens het amerikaanse CDC is de resistentie tegen fluconzol onder "Candida" stammen in de VS circa 7%.

Fluconazol-therapie kan aanleiding geven tot verlenging van het (op een elektrocardiogram zichtbare) QT interval. Dit kan aanleiding geven tot ernstige hartritmestoornissen. Vandaar dat voorzichtigheid betracht moet worden bij patiënten met risicofactoren voor een verlenging van het QT-interval, zoals verstoring van de elektrolytenbalans of gebruik van andere medicatie die het QT-interval kan verlengen (met name cisapride, maar ook terfenadine, astemizol, erytromycine, pimozide en kinidine).

Fluconazol-gebruik is ook in zeldzame gevallen geassocieerd met ernstige en zelfs fatale leverbeschadiging. Om deze reden moet ook voorzichtigheid worden betracht bij patiënten met een bestaande leverziekte of leverfunctiestoornis. Vandaar ook dat regelmatig leverfunctietests worden uitgevoerd tijdens de behandeling met fluconazol, waarbij de behandeling gestaakt wordt indien zich tekenen van leverstoornissen voordoen. Hepatotoxiciteit door fluconazol is meestal, maar niet altijd, reversibel.

De uitscheiding van fluconazol wordt sterk beïnvloed door de nierfunctie. Patiënten met een verminderde nierfunctie, zoals bij ouderen vaak het geval is, lopen een verhoogd risico op overdosering. Een hemodialyse van drie uur verlaagt de plasmaconcentraties met de helft.

Ook kunnen er andere hevige bijverschijnselen optreden, zoals het Stevens-Johnson-syndroom. Dat gebeurt echter vooral bij mensen met aids, die verschillende geneesmiddelen tegelijkertijd slikken.

Fluconazol is gecontraïndiceerd bij patiënten met:

Over het algemeen wordt fluconazol goed verdragen. Bij de patiënten die een eemalige dosis krijgen voor de behandeling van vaginale candidiasis traden bij 16-26% van de patiënten bijwerkingen op die konden samenhangen met het gebruik van fluconazol. Bij patiënten die meer dan zeven dagen achter elkaar een dosis kregen, trad bij 16% bijwerkingen op. In 1,5% van de gevallen waren die dusdanig van aard dat de behandeling gestopt moest worden.

Gerapporteerde bijwerkingen zijn:

Ook erytrodermie (exfoliatieve dermatitis) kan zich ontwikkelen tijdens de behandeling met fluconazol, in enkele gevallen heeft dat een fatale afloop gehad. Bij patiënten die vlekjes ontwikkelen tijdens de behandeling dient de behandeling gestaakt te worden. Bij kwetsbare patiënten moet de patiënt dan goed gevolgd worden.

Fluconazol is een sterke remmer van de cytochroom P450-leverenzymen CYP2C9 en CYP2C19 en een matige remmer van het CYP3A4-enzym. Dit geeft een verhoogd risico op wisselwerkingen met geneesmiddelen en andere actieve stoffen die via deze enzymen omgezet worden, doordat deze stoffen vertraagd afgebroken worden, wat tot verhoogde concentraties leidt. Vanwege de lange halveringstijd kan dit effect tot vijf dagen na beeïndiging van de behandeling aanhouden. Vergeleken met andere geneesmiddelen uit de groep azolen heeft fluconazol echter de minste interactie met leverenzymen.

De volgende interacties zijn bekend:









De dosering varieert per indicatie en ook tussen patiëntengroepen, en kan variëren tussen een kuur van twee weken lang dagelijks 150 mg bij vulvovaginale candidiasis tot eenmaal per week 150 à 300 mg voor resistente huidinfecties. Een dagelijkse dosis tussen 50 en 600 mg wordt wel ingezet bij systemische of zware infecties. Bij urgente infecties zoals een door gist veroorzaakte meningitis kan 800 mg/dag worden gebruikt. 

Doseringen voor kinderen lopen op van 2 mg/kg bij baby's tot maximaal 8 mg/kg. Bij sommige oudere kinderen met voldoende klaring kan tot 12 mg/kg worden gegaan, tenzij de dagdosering dan hoger wordt dan 600 mg.

Er zijn enkele gevallen bekend van overdosering door fluconazol, waarbij de patiënten hallucinaties en paranoïde gedrag kregen. In geval van overdosering kan maagspoeling, samen met behandeling van de symptomen, uitkomst bieden. Hemodialyse gedurende drie uur kan de plasmaconcentraties met de helft verlagen. 

Muizen die extreem hoge doseringen fluconazol kregen toegediend ontwikkelden verminderde motiliteit, vertraagde ademhaling, ptose, traanvorming, speekselvorming, urine-incontinentie en cyanose. Soms trad de dood in, voorafgegaan door klonische convulsies. 


</doc>
<doc id="555543" url="https://nl.wikipedia.org/wiki?curid=555543" title="Subarachnoïdale bloeding">
Subarachnoïdale bloeding

Een subarachnoïdale bloeding (vaak afgekort als SAB) is een bloeding rond of in de hersenen onder het spinnenwebvlies ("arachnoidea"). Meestal treden deze bloedingen op vanuit een aneurysma van een arterie die onder de hersenen loopt, vlak bij of deel uitmakend van de cirkel van Willis. De oorzaak is meestal een van tevoren al bestaande vaatafwijking, namelijk een klein plaatselijk aneurysma en soms een kluwen van bloedvaten, een arterioveneuze malformatie (AVM). Vroeger dacht men dat aneurysmata aangeboren waren, uit recent onderzoek blijkt echter dat deze zwakke plekken in de vaten in de loop van het leven ontstaan. Risicofactoren voor het ontstaan van deze aneurysmata zijn hoge bloeddruk, roken, polycysteuze nierziekten, meerdere familieleden met een subarachnoïdale bloeding en atherosclerose (vaatverkalking).

De patiënt ervaart meestal een zeer plotseling optredende, zeer hevige hoofdpijn, 'de ergste hoofdpijn ooit', vaak omschreven als 'een knapje in het hoofd of de nek'. Hij wordt onwel en kan suf worden en zelfs geheel het bewustzijn verliezen. De mate van bewustzijn kan worden bepaald aan de hand van de Glasgow Coma Scale. In een later stadium is er vaak enige nekstijfheid. Onder bepaalde omstandigheden kan neurologische uitval optreden, zoals halfzijdige verlammingen en spraakstoornissen, wanneer de bloeding uit het aneurysma ook een bloeding in het hersenweefsel (parenchym) zelf geeft. In ernstige gevallen valt de patiënt direct comateus neer en kan hij ter plaatse overlijden. Dat laatste komt in ongeveer 30% van de SAB's voor.
De diagnose wordt gesteld aan de hand van neurologisch onderzoek, het maken van een CT-scan en eventueel onderzoek van de hersenvaten met contrast (angiografie).

Een subarachnoïdale bloeding is een medisch spoedgeval. Bij verdenking van een subarachnoïdale bloeding moet de patiënt zo snel mogelijk naar het ziekenhuis voor onderzoek door een neuroloog. De sterfte is aanzienlijk. Na een eerste subarachnoïdale bloeding die niet behandeld wordt, volgt vaak op korte termijn een herhaling van de bloeding. Om deze reden zal men in het ziekenhuis proberen de zwakke plek in de vaten (het "aneurysma") binnen 72 uur onschadelijk te maken. Dit kan op twee manieren: via een operatie door de neurochirurg ("clippen"), of via de slagaders door de interventieradioloog ("coilen"). Voor welke methode gekozen wordt hangt af van de plek en de vorm van het aneurysma. Soms is het niet mogelijk binnen 72 uur het aneurysma te behandelen. In dat geval wordt behandeling uitgesteld tot 10 dagen na de SAB, omdat tussen de 3 en de 10 dagen na de SAB de kans op complicaties van de behandeling heel groot is.

Tijdens de behandeling kunnen verschillende nieuwe complicaties optreden:

Men kan stellen dat ongeveer 1/3 deel van de patiënten overlijdt, 1/3 deel blijvende schade overhoudt en 1/3 deel weinig tot geen gevolgen overhoudt aan een SAB.
De behandeling in het ziekenhuis vindt in de eerste 1 tot 2 weken meestal plaats op de intensive care, waarna de patiënt verder kan herstellen op de gewone afdeling neurologie of neurochirurgie.
Op lange termijn kunnen patiënten verlammingen of spraakstoornissen overhouden door de oorspronkelijke bloeding of door later ontstane vaatspasmen. Ook houden sommige patiënten klachten van hoofdpijn en anderen van (lichte) geheugen- en concentratiestoornissen en zelfs een verandering van karakter.



</doc>
<doc id="555722" url="https://nl.wikipedia.org/wiki?curid=555722" title="Operación Puerto">
Operación Puerto

Operación Puerto (ook wel de zaak-Fuentes genoemd) is een Spaanse dopingzaak waarin naar verluidt meer dan 200 atleten betrokken zijn. De naam "Operación Puerto" verwijst naar de codenaam die de Guardia Civil aan de zaak gaf. Onder de 200 atleten zitten 47 wielrenners, maar ook grote namen uit het tennis, de Formule 1 en het voetbal worden genoemd.

In Madrid worden onder meer 200 bloedzakjes en transfusiemateriaal gevonden bij een inval van de Guardia Civil. Vijf personen worden ervan verdacht spilfiguren te zijn in een van de grootste dopingschandalen in de sportgeschiedenis. Onder meer Liberty Seguros-ploegleider Manolo Saiz, sportarts Eufemiano Fuentes en Kelme-ploegleider Ignacio Labarta worden opgepakt.

Naar aanleiding van het dopingschandaal maakt Liberty Seguros, een Spaanse verzekeringsmaatschappij bekend te stoppen met wielersponsoring. Het voortbestaan van de Liberty Seguros-wielerploeg lijkt in het gedrang.

In volle finale van de Ronde van Italië 2006 worden Tourfavorieten Ivan Basso en Jan Ullrich in verband gebracht met Fuentes. Beide ontkennen echter iets met de zaak te maken te hebben.

Manolo Saiz neemt ontslag als ploegleider van Team Würth om de Tourdeelname van de ploeg met favoriet Aleksandr Vinokoerov niet in het gedrang te brengen.

De Tourdirectie trekt de wildcard van Kelme in. Te veel renners van de continentale ploeg lijken betrokken bij de dopingzaak.

De licentiecommissie van de ProTour zet het licht op groen voor deelname aan de Tour van Astana - Würth Team, de opvolger van Liberty Seguros - Würth Team. Alexander Vinokourov lijkt voorlopig gered.

In Spanje staakt het peloton tijdens het Spaans kampioenschap op de weg naar aanleiding van de berichten in de Spaanse pers. De Tourdirectie wil Astana niet aan de start van de Ronde van Frankrijk zien. De naam van Jan Ullrich klinkt luider en luider.

Het Internationale Sporttribunaal TAS beslist dat Astana wel mag deelnemen. In Straatsburg, de stad waar de Tour van start gaat, wemelt het van de geruchten. Ook Giro-winnaar Ivan Basso komt weer in opspraak.

Een dag voor de Tourstart barst het dopingschandaal in alle hevigheid los. Negen renners, waaronder favorieten Ullrich, Basso en Mancebo worden de tourstart ontzegd. Astana kan uiteindelijk niet starten omdat vijf van de negen renners geweerd zijn en de ploeg dus niet aan het vereiste minimum van zes renners raakt.

Het VRT Nieuws meldt dat de Duitse dopingexpert Werner Franke inzage heeft gehad in het dossier van de Spaanse politie over Jan Ullrich. "Ik kan enkel zeggen dat het lang geleden is dat ik zoveel vuiligheid bijeen zag." Volgens Franke gaf Ullrich jaarlijks €35.000,- aan dopingproducten uit. "Sommige personen in zijn entourage zijn echte duivels. Dat ze hem zulke producten hebben aangeraden en dat ze hem bij de Spaanse dokter Eufimiano Fuentes brachten!"

In de krant Süddeutsche Zeitung verschijnt een fax van Eufemiano Fuentes aan Nelson Giraldo Flores, één van Fuentes' belangrijkste dopingkoeriers. In de fax staat geschreven: "Nelson, zoals afgesproken overhandig ik je de lijst met deelnemers aan het festival dat in mei plaatsvindt. Ik hoop zoals steeds op je hulp en medewerking." Met het festival in mei bedoelt Fuentes de Ronde van Italië. Daarna volgt de lijst:

Fuentes tekent met Eufuentes.

De Duitse tv-zender ARD meldt dat medeplichtigen van Fuentes ook in Duitsland actief zouden zijn geweest. Nadat hij in mei gearresteerd was, zou hij zijn activiteiten verplaatst hebben naar een hotel in Hamburg. Daar zouden renners van eind mei tot eind juni terecht hebben gekund voor bloedtransfusies.

Spaanse kranten melden dat de rechter die de affaire heeft onderzocht het dossier wil sluiten. Dopinggebruik was ten tijde van de affaire in Spanje namelijk niet strafbaar, in tegenstelling tot Frankrijk en Italië.

De Italiaanse wielrenner Ivan Basso bekent zijn betrokkenheid in de zaak-Fuentes. Hij is bereid mee te werken aan het onderzoek om zo strafvermindering te krijgen. De intussen geschorste kopman van Discovery Channel had zichzelf aangeboden bij het CONI, het Italiaanse Olympische Comité dat Basso verder wilde ondervragen over de zaak.

Ook Michele Scarponi bekent klant geweest te zijn bij Fuentes. Ondertussen meldt de Italiaanse sportkrant La Gazzetta dello Sport dat Alejandro Valverde betrokken zou zijn. Luigi Cecchini zou dan weer de Italiaanse tussenpersoon zijn van Ivan Basso en Michele Scarponi.

De Guardia Civil meldt dat ook Alejandro Valverde betrokken is. In de dossiers van Fuentes zouden de codenamen "18", "Valv." en "Piti" naar hem verwijzen. Valverde zelf ontkent alle beschuldigingen. Ondertussen meldt het WADA dat het er alles aan zal doen om de schuldigen in Operación Puerto te straffen. De instantie is nu officieel als betrokkene in het juridische proces toegelaten en krijgt daardoor toegang tot het gerechtelijke dossier. Aan de hand daarvan wil ze strafmaatregelen nemen. Ook de wereldvoetbalbond FIFA heeft inzage in het dossier gevraagd om te kijken of er ook voetballers bij betrokken zijn.

Ook Jörg Jaksche geeft toe zich gedopeerd te hebben. Sinds het begin van z'n carrière, bij Polti in 1997, gebruikte hij verboden middelen, en in 2005 kwamen daar de bloedtransfusies van Fuentes bij. Z'n codenaam was "Bella", net zoals "Birillo" bij Basso de naam van zijn hond. Op 2 juli verschijnt in het Duitse weekblad Der Spiegel een interview over deze praktijken. Jaksche was een bekende tegenstander van de DNA-proef, maar dit protest moet nu in een ander licht geplaatst worden.

Alejandro Valverde is voor twee jaar geschorst tot 1 januari 2012 vanwege het overtreden van de dopingregels. Valverde is nooit betrapt op dopinggebruik, maar volgens het hoogste sporttribunaal CAS wijst DNA-materiaal op het gebruik van bloeddoping door de Spaanse wielrenner.
Het Italiaans olympisch comité deed de Spanjaard eerder al in de ban, omdat hij in verband werd gebracht met Eufemiano Fuentes. Valverde vocht die schorsing aan bij het CAS, maar verloor. Voor de UCI was die nederlaag de aanleiding om het CAS te bewegen de 30-jarige Spanjaard een wereldwijde schorsing op te leggen. Het CAS baseerde zijn beslissing vooral op het feit dat een DNA-test bewees dat één der onderzochte bloedzakken uit het laboratorium van Fuentes zowel bloed van Valverde als epo bevatte.

Het proces tegen Fuentes, zijn zus Yolanda, Manolo Saiz, José Ignacio Labarta en Vicente Belda gaat van start. Zij worden beschuldigd van het in gevaar brengen van de volksgezondheid. De aanklacht tegen Fuentes' assistent José Luis Merino Batres kwam te vervallen wegens gezondheidsredenen, hij lijdt namelijk aan alzheimer. Tijdens het proces staat vooral het dopinggebruik in de wielersport centraal, terwijl Fuentes eerder al aangaf ook sporters uit andere disciplines te hebben behandeld.

De Spaanse rechter oordeelde op 14 juni 2016 dat de 211 bloedzakken die in 2006 bij Fuentes zijn aangetroffen, onderzocht mogen worden. Het oordeel van de rechter houdt in dat de identiteit van de betrokken sporters bekend zal worden. Het is onwaarschijnlijk dat de sporters nog gestraft kunnen worden, omdat de verjaringstermijn van de zaak is verstreken.


Bepaalde codes en bijnamen konden niet meteen, of niet met harde bewijzen gelinkt worden aan wielrenners, maar komen wel voor in de documenten van de Guardia Civil. Het gaat om:



</doc>
<doc id="555873" url="https://nl.wikipedia.org/wiki?curid=555873" title="Kolonisatieresistentie">
Kolonisatieresistentie

De term kolonisatieresistensie wordt gebruikt voor de mate waarin autochtone bacteriën, zoals de bacteriën in de darm en op de huid, weerstand kunnen bieden tegen nieuw koloniserende bacteriën. De resistensie wordt vooral gevormd door competitie voor voedingsstoffen, groeiruimte en aanhechtplekken op de darmwand. 

De nieuwe bacteriën kunnen zowel pathogeen als niet-pathogeen zijn. Als de kolonisatieresistensie laag of niet aanwezig is kan dit sterke invloed hebben op de afweer van het organisme.


</doc>
<doc id="555939" url="https://nl.wikipedia.org/wiki?curid=555939" title="Eusocialiteit">
Eusocialiteit

Eusocialiteit is een sociale samenlevingsvorm die gekarakteriseerd wordt door overlappende generaties, coöperatieve broedzorg en gespecialiseerde reproductieve en non-reproductieve kasten. Eusocialiteit komt voor bij sommige soorten insecten, kreeftachtigen en zoogdieren. Eusocialiteit dient niet verward te worden met het sociale gedrag bij gewervelde dieren waarbij hiërarchieën en taakverdelingen tijdens het broeden of de zorg voor jongen een belangrijke rol spelen.

De reproductieve kaste bestaat uit een koningin (en eventueel een of meer vruchtbare mannetjes). De non-reproductieve kaste bestaat uit, vaak steriele, werkers en soldaten, zowel mannelijk als vrouwelijk.

Bij insecten is er geen verschil tussen "sociale insecten" en "eusocialiteit". Sociale insecten zijn altijd kolonievormend, maar ook solitaire insecten kunnen een (ander soort) kolonie vormen (zonder koningin), zoals sommige wantsen en veel bladluizen.

Eusocialiteit komt voor bij:

Onder zoogdieren komt eusocialiteit alleen voor bij de naakte molrat en de Damaralandmolrat. 



</doc>
<doc id="555990" url="https://nl.wikipedia.org/wiki?curid=555990" title="Augustin Pyramus de Candolle">
Augustin Pyramus de Candolle

Augustin Pyramus de Candolle (Genève, 4 februari 1778 – aldaar, 9 september 1841) was een Zwitserse botanicus. Er bestaat veel verwarring over zijn naam, wat veroorzaakt wordt door het feit dat hij verschillende spellingswijzen hanteerde in de vele boeken die hij publiceerde. De spellingswijze die door de International Plant Names Index wordt gehanteerd is "Augustin Pyramus de Candolle".

Hij stamde af van een van de oude families uit de Provence, maar werd geboren in Genève omdat zijn voorouders in het midden van de 16e eeuw hun thuisland hadden verlaten onder druk van religieuze vervolging.

Hoewel hij een zwakke jongen was, toonde hij grote aanleg voor studeren en onderscheidde hij zichzelf op school door zijn snel verworven kundigheid in klassieke en moderne literatuur en speciaal door zijn vermogen om hoogstaande verzen te schrijven. Hij begon zijn wetenschappelijke studies aan de Universiteit van Genève waar het onderwijs van J.P.E. Vaucher hem voor het eerst inspireerde om de plantkunde tot zijn voornaamste bezigheid te maken. In 1796 verhuisde hij naar Parijs. Zijn eerste publicaties "Plantarum historia succulentarum" (4 delen, 1799) en "Astragalogia" (1802) brachten hem onder de aandacht van Georges Cuvier, voor wie hij de plaatsvervanger werd aan het Collège de France in 1802 en van Jean-Baptiste de Lamarck, die hem nadien de publicatie van het derde deel van de "Flore française" (1803-1815) toevertrouwde. De "Principes élémentaires de botanique", die werd uitgegeven als de toelichting van zijn werk, bevatte de eerste weergave van classificatieprincipes waarbij hij een natuurlijke methode navolgde in tegenstelling tot de kunstmatige methodes van Carolus Linnaeus.

In 1804 haalde hij een doctorstitel aan de medische faculteit van Parijs en publiceerde hij zijn "Essai sur les propriétés médicales des plantes", gevolgd door "Synopsis plantarum in flora Gallica descriptarum" in 1806. Op verzoek van de Franse regering bracht hij de zomers van de volgende zes jaren door met het maken van een botanische en agriculturele inventarisatie van het hele land. De resultaten hiervan werden in 1813 gepubliceerd. In 1807 werd hij aangesteld als professor in de botanie aan de medische faculteit van de Universiteit van Montpellier om in 1810 te verhuizen naar de nieuw opgerichte leerstoel van de botanie aan de faculteit van de wetenschappen aan dezelfde universiteit.

Vanuit Montpellier, waar hij in 1813 zijn "Théorie élémentaire de la botanique" (Elementaire theorie van de botanie) publiceerde, verhuisde hij in 1816 naar Genève. In het daaropvolgende jaar werd hij door de (weer onafhankelijke) Zwitserse regering uitgenodigd om de nieuw opgerichte leerstoel van de natuurlijke historie in te nemen.
De rest van zijn leven bracht hij door met het proberen uit te breiden en te voltooien van zijn natuurlijke systeem van botanische classificatie. De resultaten van zijn arbeid werden voor het eerst gepubliceerd in zijn "Regni vegetabilis systema naturale", maar slechts twee delen werden voltooid (1821) toen hij erachter kwam dat het voor hem onmogelijk zou zijn om dit op de door hem gewenste uitgebreide schaal te voltooien. Vervolgens begon hij in 1824 met een minder intensief werk van een vergelijkbare soort, de "Prodromus systematis naturalis regni vegetabilis", maar zelfs hiervan was hij maar zeven delen of twee derde van het totaal te voltooien. Hij had een broze gezondheid gedurende meerdere jaren voordat hij stierf in Genève.

Zijn zoon was Alphonse de Candolle (1806-1893), die uiteindelijk zijn vaders leerstoel overnam en de "Prodromus" voortzette.



</doc>
<doc id="556101" url="https://nl.wikipedia.org/wiki?curid=556101" title="Urologische symptomen">
Urologische symptomen

Veel urologische symptomen hangen samen met de blaas en het plassen. Deze hebben soms een eigen naam die niet meteen begrijpelijk is. De definitie is vaak zo kort dat het meer een woordenboekdefinitie dan een encyclopedisch artikel zou worden. Daarom wordt hier een aantal urologische symptomen en begrippen gedefinieerd met soms een korte uitleg.



</doc>
<doc id="556181" url="https://nl.wikipedia.org/wiki?curid=556181" title="Haargroeimiddel">
Haargroeimiddel

Haargroeimiddelen zijn middelen waarmee geprobeerd wordt kaalheid te bestrijden. Er is een klein aantal middelen waarvan de werkzaamheid in wetenschappelijke onderzoeken is aangetoond, zoals finasteride, minoxidil, ketoconazol en dutasteride .
Veel als haargroeimiddel aangeprezen middelen zijn onwerkzaam. Van de middelen waarvan de werkzaamheid is aangetoond is het klinisch effect meestal gering en de kans op succes wisselt per geval. Bij staken van de behandeling gaat het teruggegroeide haar meestal weer verloren.



</doc>
<doc id="556217" url="https://nl.wikipedia.org/wiki?curid=556217" title="Maagkanker">
Maagkanker

Maagkanker is kanker uitgaande van de maag. In Nederland treden ongeveer 2000 gevallen per jaar op. Nederland heeft daarmee een relatief lage incidentie binnen de EU.

Hoewel de vooruitzichten bij vroegtijdige opsporing niet slecht zijn, is vroegtijdige opsporing eerder uitzondering dan regel.
De maag ligt diep in het lichaam, een zich ontwikkelende tumor is onzichtbaar en zal ook niet snel klachten geven van pijn of door bijvoorbeeld ergens op te gaan drukken. Tegen de tijd dat zich duidelijke symptomen ontwikkelen is het dan ook meestal te laat. De totale vijfjaarsoverleving is slechts ongeveer 5%.

Het gaat meestal om een adenocarcinoom van het maagepitheel. Leiomyosarcomen en lymfomen van de maag maken enkele procenten uit.

Maagkanker komt duidelijk meer voor in landen waar veel gezouten of gerookte gerechten worden gegeten, zoals Japan. De incidentie en sterfte van maagkanker is sinds de Tweede Wereldoorlog sterk gedaald, vermoedelijk omdat minder mensen in de jeugd besmet zijn geraakt met de Helicobacter pylori bacterie.
Dit geldt echter niet voor carcinomen die zijn gelokaliseerd in het overgangsgebied met de slokdarm. De incidentie van deze zogenaamde cardia-carcinomen is constant gebleven en mogelijk zelfs gestegen.


De eerste symptomen zijn dus mild, kunnen vele andere oorzaken hebben, en komen ook heel vaak voor zonder dat er maagkanker bestaat. Als er eenmaal onmiskenbare symptomen optreden is het meestal te laat.


De meest toegepaste behandelingen bij maagkanker zijn:

Er zijn enkele bekende risicofactoren en ziekten waarbij de kans op maagkanker groter is:




</doc>
<doc id="556272" url="https://nl.wikipedia.org/wiki?curid=556272" title="Di-jood">
Di-jood

Di-jood of moleculair jood (I) is de belangrijkste enkelvoudige stof van het element jood. Bij normale druk en temperatuur is di-jood een kristallijne vaste stof met een donkergrijze tot donkerviolette kleur en een metaalglans. De vaste stof is vluchtig en sublimeert gemakkelijk tot een paarse damp met een prikkelende geur.

Zoals andere halogenen kan di-jood met veel andere elementen verbindingen vormen. De reactiviteit is echter minder groot dan de lichtere halogenen zoals difluor en dichloor. Met diwaterstof reageert di-jood tot waterstofjodide:

Di-jood kan gereduceerd worden tot jodide, maar is in vergelijking met dichloor en difluor een matige oxidator (E° = 0,54 V). Di-jood wordt gereduceerd tot waterstofjodide door waterstofsulfide:

Het kan ook door hydrazine gereduceerd worden:

Di-jood wordt geoxideerd tot waterstofjodaat door salpeterzuur:

Ook met chloraten kan dit plaatsgrijpen:

Di-jood wordt omgezet in twee stappen in jodide en jodaat in oplossingen van hydroxiden van alkalimetalen (zoals natriumhydroxide):

Met ammoniak reageert di-jood tot het explosieve stikstoftri-jodide.

Di-jood lost vrij slecht op in water maar lost goed op in ethanol (joodtinctuur), chloroform, tetrachloormethaan en koolstofdisulfide en in een waterige oplossing van kaliumjodide (lugol-oplossing). Oplossingen van di-jood in zuurstofhoudende oplosmiddelen hebben een bruine kleur; oplossingen van de stof in andere oplosmiddelen een paarse of roze kleur. De oplosbaarheid van di-jood in water kan verhoogd worden door een hoeveelheid kaliumjodide toe te voegen. Hierbij wordt het goed oplosbare tri-jodide gevormd:

Di-jood reageert exotherm wanneer het in contact komt met alfa-pineen (een van de hoofdcomponenten van terpentijn). De reden hiervoor is dat alfa-pineen een dubbele binding in een gespannen ringsysteem bezit, waaraan di-jood kan adderen. Met deze additie gaat een omlegging van het koolstofskelet gepaard, hetgeen de exotherme reactie verklaart.

Di-jood kan bereid worden door oxidatie van jodiden met dichloor:

Een andere methode is de oxidatie met mangaan(IV)oxide in zuur milieu:

In een mengsel van water en ethanol opgelost wordt di-jood gebruikt voor het ontsmetten van wonden en bij operaties (joodtinctuur). Een variant hiervan is povidonjood (betadine).

Wanneer een di-joodoplossing en een zetmeeloplossing (stijfsel) worden samengevoegd ontstaan er jood-zetmeelamylosecomplexen, die zich kenmerken door een diepblauwe kleur. Zodoende wordt di-jood gebruikt als indicator voor zetmeel, en omgekeerd.

Di-jood wordt gebruikt voor het doteren van halfgeleiders.



</doc>
<doc id="556289" url="https://nl.wikipedia.org/wiki?curid=556289" title="Jean Guillaume Auguste Lugol">
Jean Guillaume Auguste Lugol

Jean Guillaume Auguste Lugol (Montauban, 18 augustus 1786 - Neuilly-sur-Seine, 16 september 1851) was een Frans arts die bekendheid kreeg door de ontdekking van het jodumpreparaat Lugol dat naar hem vernoemd is.


</doc>
<doc id="556378" url="https://nl.wikipedia.org/wiki?curid=556378" title="Fatale familiaire insomnie">
Fatale familiaire insomnie

Fatale familiaire insomnie (FFI) is een uitermate zeldzame autosome dominant overerfbare hersenziekte. Het gen dat voor de ziekte verantwoordelijk is komt wereldwijd bij slechts 40 families voor. De mutatie is dominant. Indien slechts één ouder het gen draagt, is de kans 50 procent dat het kind ook het gen erft en de ziekte uiteindelijk ontwikkelt. Het ontstaan van de ziekte en het verval van de patiënt in een status van complete slapeloosheid is tot op heden onbehandelbaar en resulteert uiteindelijk in de dood van de patiënt. Omdat de ziekte zich pas op latere leeftijd ontwikkelt, kunnen ouders hem aan hun kinderen doorgeven alvorens zelf ziek te worden.

In 1765 overleed een Venetiaanse man aan wat achteraf bekeken hoogstwaarschijnlijk FFI was. Veel van zijn afstammelingen zouden eveneens aan soortgelijke symptomen overlijden terwijl de artsen niet begrepen wat er aan de hand was en ook veelvuldig misdiagnoses opstelden.

FFI is voor het eerst beschreven door een Italiaanse arts in 1979 die geconfronteerd werd met twee vrouwen uit één familie die beiden klaarblijkelijk aan slapeloosheid waren overleden. Uit bronnen over deze familie bleek vervolgens een geschiedenis van kennelijk gerelateerde sterfgevallen. Toen in 1984 een ander lid van deze familie ziek werd, werd zijn ziektebeeld nauwlettend gevolgd en werden zijn hersenen na zijn dood naar de Verenigde Staten gevlogen voor nader onderzoek.

Tegen het eind van de jaren negentig ontdekten onderzoekers dat de ziekte veroorzaakt wordt door een mutatie in een prion eiwit ("PrP") waarbij asparagine-178 vervangen is door asparaginezuur. De mutatie zorgt dat het eiwit van vorm verandert en een prion wordt, waarna het andere, normale eiwitmoleculen, ook aanzet tot ontwikkeling tot de afwijkende vorm.

Hierdoor worden zogenaamde plaques in de thalamus gevormd. In de thalamus wordt normaal gesproken de slaap gereguleerd. In eerste instantie leidt dit tot slapeloosheid, en na verloop van tijd gaat dit over in ernstigere klachten.

Het openbaren van de ziekte varieert tussen het dertigste en zestigste levensjaar, waarbij de gemiddelde leeftijd vijftig bedraagt. De dood volgt doorgaans 7 tot 36 maanden na de eerste manifestatie van de ziekte. Het ziektebeeld verschilt erg van persoon tot persoon, zelfs bij patiënten uit dezelfde familie.

De ziekte kent vier specifieke fasen, welke tussen de 7 en 18 maanden duren:


Er is momenteel geen behandeling voor FFI. Hoop voor de toekomst is gevestigd op gentherapie, maar deze behandelwijze staat nog in de kinderschoenen. Reguliere slaapmiddelen sorteren geen effect. Prenatale screening kan wel gebruikt worden om vooraf vast te stellen of de foetus een drager van de mutatie is.

Ziekten van dezelfde familie zijn onder andere: 



</doc>
<doc id="556582" url="https://nl.wikipedia.org/wiki?curid=556582" title="Verkregen resistentie">
Verkregen resistentie

Verkregen resistentie is ongevoeligheid voor antibiotica die een bacterie niet van nature had. 
Deze vorm kan op verschillende manieren ontstaan, en zich op verschillende manieren uiten.




</doc>
<doc id="557037" url="https://nl.wikipedia.org/wiki?curid=557037" title="Ernst Gräfenberg">
Ernst Gräfenberg

Ernst Gräfenberg (Adelebsen, 26 september 1881 – New York, 28 oktober 1957) was een Duits gynaecoloog die onderzoek deed naar seksuele fysiologie. Zijn naam werd in 1981 verbonden aan de door hem 'ontdekte' erogene zone "gräfenbergplek", ofwel G-plek, en de vrouwelijke ejaculatie.



</doc>
<doc id="557053" url="https://nl.wikipedia.org/wiki?curid=557053" title="Fornix uteri">
Fornix uteri

De fornix uteri, fornix vaginae, fornix vaginalis of camaroma is het gebied aan het uiteinde van de vagina rondom de baarmoedermond. Het gedeelte aan de voorzijde wordt wel "fornix anterior", het grootste gedeelte aan de achterzijde "fornix posterior" en de zijkanten "fornix lateralis".

De holte van Douglas kan worden bereikt via de fornix posterior. Als er een vermoeden is van vrij vloeistof in de buikholte, kan zo via de vagina met een naald vloeistof uit de holte van Douglas worden gepungeerd.


</doc>
<doc id="557094" url="https://nl.wikipedia.org/wiki?curid=557094" title="Aspergillose">
Aspergillose

Aspergillose bestaat uit een spectrum van ziekten veroorzaakt door schimmels uit het geslacht "Aspergillus".

De drie voornaamste vormen zijn:

Vrij vaak zijn ook de luchtwegen gekoloniseerd door het organisme.

De klinische manifestaties hangen vooral af van de toestand van het immuunsysteem van de patiënt. Bij een verlaagde weerstand door ernstige onderliggende ziekten (zoals taaislijmziekte), neutropenie door chemotherapie, verstoring van de normale flora, en een ontstekingsreactie door gebruik van antimicrobiële middelen en corticosteroïden kan de patiënt makkelijk gekoloniseerd raken en invasieve (dat is het binnendringen in bloed of lichaamsweefsels) ziekte ontwikkelen.

"Aspergillus"-soorten zijn vaak een secundair opportunistisch pathogeen bij mensen met bronchiëctasieën, kanker, andere schimmelinfecties, sarcoïdose en tuberculose. Het kweken van aspergillus uit sputum (opgehoest slijm) heeft in deze situaties lang niet altijd klinische betekenis.

Aspergillose treedt veel op bij papegaaien of in kraaiennesten.


</doc>
<doc id="557184" url="https://nl.wikipedia.org/wiki?curid=557184" title="Hand-, voet- en mondziekte">
Hand-, voet- en mondziekte

Hand-, voet- en mondziekte is een acute virusziekte die een onschuldig en zelflimiterend verloop kent. Vooral in de zomer komen nog wel eens epidemietjes voor bij kinderen. Omdat de ziekte erg besmettelijk is zijn kinderopvangcentra en (kleuter)scholen typische plaatsen waar dergelijke uitbraakjes voorkomen.

De overdracht van het virus gebeurt door middel van de feco-orale route, via ontlasting naar speeksel en door direct contact met de huidverwondingen. Na de incubatieperiode van ongeveer 1 week verschijnen er weinig specifieke symptomen als keelpijn, koorts en een licht onwelzijn. 
In de volgende dagen ontstaan de typerende symptomen voor deze ziekte. In de mond en op de handen en voeten rode plekjes, die eventueel overgaan in blaasjes. In de mond gaan deze blaasjes vaak stuk en vormen dan kleine zweertjes, die lijken op aften. In dit stadium kan de diagnose gemaakt worden op klinische gronden, aanvullende lab-onderzoeken zijn meestal overbodig.

De ziekte wordt in onze streken voor de meerderheid van de gevallen veroorzaakt door coxsackievirussen, maar ook het enterovirus 71 is een bekende verwekker van de ziekte. Meer bepaald in Azië was dit enterovirus verantwoordelijk voor een aantal uitbraken. Bovendien is vastgesteld dat zeldzame neurologische bijwerkingen en braken vaker voorkomen bij dit virus.

De behandeling is slechts ondersteunend, er bestaat geen specifiek geneesmiddel dat werkzaam is. De behandeling bestaat, afgezien van verlichting van de symptomen (koorts, pijn) met antipyretica en/of pijnstillers, voornamelijk uit het bewaken van de vochtbalans en alert zijn met betrekking tot het optreden van zeldzame complicaties.

De ziekte is niet nauw verwant met mond-en-klauwzeer bij vee. Dat wordt door een ander virus veroorzaakt, dat weliswaar ook tot de "Picornavirussen" behoort, maar niet tot ziekte bij de mens leidt en andersom.


</doc>
<doc id="557249" url="https://nl.wikipedia.org/wiki?curid=557249" title="Artemisinine">
Artemisinine

Artemisinine is een in 1972 in China ontdekte stof die werkt als geneesmiddel tegen malaria. De verbinding (een sesquiterpeenlacton) wordt gewonnen uit de plant zomeralsem ("Artemisia annua"), al lang bekend in de traditionele Chinese kruidengeneeskunde. Niet alle exemplaren van deze plant bevatten de stof. Artemisine kan via een fotochemische reactie ook worden gesynthetiseerd uit artemisinezuur, waarvan de concentratie in de plant tien maal hoger is als van artemisinine. Artemisinezuur kan ook door genetische modificatie worden geproduceerd in gistcellen. 

De Wageningen Universiteit is bezig om het Artemisinine-gen uit "Artemisia annua" te isoleren en in te planten in Cichorei. Hierdoor verachtvoudigt de productie van Artemisinine van 7 naar 56 kg/ha. Ook dat zal de beschikbaarheid van artemisinine aanzienlijk verbeteren. De prijs zal daarnaast naar verwachting zakken van 4-10 dollar per medicatie naar 50 dollarcent.

De Wereldgezondheidsorganisatie heeft al een oproep gedaan het gebruik van de verbinding als enkelvoudig geneesmiddel te verbieden, omdat dit de zekerste manier is om snel resistentie op te wekken bij de malariaparasiet. De kans hierop is veel kleiner bij combinatiebehandelingen met twee of meer middelen.

In West-Cambodja zijn inmiddels parasieten gevonden die resistentie aan het opbouwen zijn tegen artemisinine. Terwijl het bij niet-resistente parasieten 2 à 3 dagen duurt voordat de parasiet uit het bloed verdwenen is, duurt dit bij parasieten in muggen die in Cambodja zijn gevonden 4 à 5 dagen, wat erop wijst dat er resistentie aan het ontstaan is.

In oktober 2015 werd de Nobelprijs voor de Geneeskunde mede toegekend aan Youyou Tu voor haar werk aan artisemine. Door zorgvuldig oude geschriften te bestuderen kwamen zij en haar team het werkzame bestanddeel van de zomeralsem op het spoor en ook de manier om het koud uit de plant te extraheren.


</doc>
<doc id="557356" url="https://nl.wikipedia.org/wiki?curid=557356" title="Enteritis">
Enteritis

Enteritis is een ontsteking ("-itis") van de darmen, meestal vooral de dunne darm. Meestal gaat dit gepaard met buikpijn, buikkrampen en diarree. Is er tegelijkertijd ook sprake van een ontsteking van de maag (gekenmerkt door misselijkheid en overgeven) dan spreekt men van gastrenteritis. Is er specifiek sprake van ontsteking van het colon dan spreekt men bij voorkeur van colitis.

Van dit beeld bestaan vele oorzaken, zowel infectieuze als niet-infectieuze. Meestal wordt echter vooral op voorbijgaande darminfecties gedoeld.



</doc>
<doc id="557407" url="https://nl.wikipedia.org/wiki?curid=557407" title="Fissuur">
Fissuur

Een fissuur is in de geneeskunde een kloofje, bijvoorbeeld van de huid.

Een bekende fissuur is de fissura ani, of anale kloof, dit is een spleetvormige barst in het slijmvlies, als gevolg van het passeren van harde ontlasting. Een anale kloof kan zeer pijnlijk zijn bij de stoelgang.

Ook elders in de huid kunnen fissuurtjes ontstaan, bijvoorbeeld in het eelt van de voeten, in delen van de huid die door eczeem verdikt zijn.

Een ander gebruik van de term is om een breuk in een bot aan te duiden zonder verplaatsing van de fragmenten.

Ook normale groeven en spleten in de anatomie worden soms als fissuur betiteld. Het scheidingsvlak tussen twee longkwabben wordt een fissuur genoemd, evenzo de longgrens in de borstholte en de Fissura orbitalis superior, een doorgang voor zenuwen en aderen naar de oogkas.


</doc>
<doc id="557423" url="https://nl.wikipedia.org/wiki?curid=557423" title="Klinische genetica">
Klinische genetica

Klinische genetica is een medisch specialisme en een onderzoeksgebied dat zich bezighoudt met de toepassing van genetisch onderzoek in de menselijke geneeskunde en de gezondheidszorg. 

De klinisch geneticus houdt zich onder meer bezig met:



</doc>
<doc id="557441" url="https://nl.wikipedia.org/wiki?curid=557441" title="Toxocariasis">
Toxocariasis

Toxocariasis (uitspraak toxocaRIasis) is een besmetting met een parasiet uit het genus "Toxocara", zoals "T. canis" en "T. cati". Dit zijn rondwormen die bij deze huisdieren (hond en kat) in de darm verblijven. 

De symptomen ontstaan niet doordat de mens een worminfectie in de darm oploopt maar omdat de larven die via de mond worden opgenomen, zich in de maagwand boren en daarna door het lichaam gaan zwerven. Dit geeft soms last van allergische klachten, soms algemeen (urticaria), soms meer specifiek in de longen. Kinderen tussen 2 en 7 jaar zijn het meest aangedaan.

Bij lichte besmettingen treden meestal geen klachten op. Bij zware besmettingen kunnen galbulten, hoestklachten, astma-achtige aanvallen en zelfs en een longontstekingachtig beeld optreden. Een larve die in het oog terechtkomt, geeft daar soms klachten van slechter zien en kan bij onderzoek door een oogarts sterk lijken op een kwaadaardige oogtumor; tot men hierop bedacht raakte, is een aantal ogen zelfs achteraf onterecht verwijderd. De ziekte gaat na enige tijd vrijwel altijd vanzelf over, als er maar geen nieuwe besmettingen optreden.

Bij verdenking is het mogelijk eventuele antistoffen tegen de parasiet op te sporen in het bloed van de patiënt. De diagnose wordt vaak, waarschijnlijk zelfs meestal gemist. Enkele procenten van de Nederlandse volwassenen in de stad heeft antistoffen en heeft dus ooit een besmetting doorgemaakt. In landelijke streken kan dit tussen 10 en 30 % liggen, in arme en warme landen soms boven de 80%.

De infectiecyclus verloopt als volgt: een besmet huisdier deponeert ontlasting op straat, of in een zandbak waar ook kinderen spelen. De ontlasting bevat eieren. Die ontwikkelen zich en worden na een zekere tijd (enige weken) infectieus. Ze blijven soms jaren levensvatbaar. Kinderen krijgen die besmettelijke eieren aan hun handen en slikken ze in. De larven komen uit, een halve millimeter lang, gaan door het lichaam zwerven.

De parasiet is met gangbare antiwormmiddelen te behandelen, zoals mebendazol of thiobendazol

De eieren zijn overal op straat en in zandbakken te vinden. Uitroeien is niet mogelijk. Alle honden zijn met de worm besmet en ze lopen de infectie vaak al in de baarmoeder op. Geregeld de hond ontwormen is de enige optie. 

Voor kinderen: handen wassen na in de zandbak te hebben gespeeld, en huisdieren uit zandbakken houden! Onderzoeken in openbare zandbakken in Utrecht in 1993 toonden de parasiet in ongeveer de helft van de zandbakken aan.


</doc>
<doc id="557443" url="https://nl.wikipedia.org/wiki?curid=557443" title="Treponematose">
Treponematose

Treponematose is een verzamelnaam voor de sterk verwante aandoeningen framboesia (ook yaws), syfilis, bejel en pinta, die allemaal worden veroorzaakt door bacteriën van het geslacht "Treponema", dat tot de spirocheten wordt gerekend.


</doc>
<doc id="557514" url="https://nl.wikipedia.org/wiki?curid=557514" title="Cholecystokinine">
Cholecystokinine

Cholecystokinine (CCK) is een hormoon en een neurotransmitter. Het is samengesteld uit verschillende aminozuren en wordt in het lichaam afgegeven door de twaalfvingerige darm en het jejunum. CCK lijkt qua structuur erg op gastrine. Er bestaan 3 verschillende versies van CCK met een verschillend aantal aminozuren.

Als hormoon werkt CCK in op de alvleesklier, die daardoor enzymen afscheidt die zorgen voor de vertering van proteïnen, vetten en koolhydraten. Ook werkt het in op de galblaas, die daardoor gal afscheidt, dat zorgt voor het emulgeren van vetten, zodat die gemakkelijker door het lichaam worden opgenomen. Ook zorgt het voor een verzadigingssignaal, door inwerking op de nervus vagus, die op zijn beurt zal inwerken op de nucleus tractus solitarii.

Als neurotransmitter speelt CCK samen met bombesine een rol bij het stoppen van het hongergevoel. Er wordt vermoed dat het ook een rol speelt bij het optreden van tolerantie bij het gebruik van opiaten, zoals opium, morfine en heroïne.


</doc>
<doc id="557585" url="https://nl.wikipedia.org/wiki?curid=557585" title="Hendrik van Deventer">
Hendrik van Deventer

Hendrik van Deventer (Leiden, 16 maart 1651 — Voorburg, 12 december 1724) was een Nederlands orthopedist, gynaecoloog en labadist.

Hendrik van Deventer was de zoon van een leerhandelaar die in 1653 naar Den Haag verhuisde. Hij ging in de leer bij een goudsmid. In 1678, op zeventienjarige leeftijd, verliet hij zijn ouders om zich aan te sluiten bij de volgelingen van Jean de Labadie. 

Hoogstwaarschijnlijk aangespoord door de arts van de sekte, de geneesheer Walter, komt ook de voormalige goudsmidleerling Hendrik bij de sekteleden terecht. De van de gemeenschap afgesloten levende sekte der labadisten probeert zo veel mogelijk zelfbedruipend te zijn.

Het vak van chirurgijn leert Hendrik voornamelijk in de praktijk en door zelfstudie. Kort na zijn vestiging in Wieuwerd begint hij al in 1679 met zijn praktijk onder de labadisten. Hendrik maakt naam als geneesheer, vooral als orthopedist.

Hij is een expert op het gebied van rachitis. Zelfs de Deens-Noorse koning Christian V (1670-1699) doet een beroep op de specialist ter behandeling van hemzelf en zijn kinderen en is tevreden. Hendrik van Deventer slaagt erin als autodidact, die geen Latijn kent, de doctorstitel te behalen in Groningen. Met die titel voor zijn naam kan hij zich overal in Nederland vestigen. Langer in Wieuwerd blijven is niet aantrekkelijk. Zijn royale honorarium als medisch specialist verdwijnt daar in de grote pot van de labadisten, als hij blijft zullen zijn kinderen niets erven.

Hendrik specialiseert zich ook in de verloskunde. Hij wil zich vestigen in Den Haag, maar de Haagse artsen, verenigd in het Collegium Medicum, hebben geen behoefte aan concurrentie, zij laten Hendrik met zijn praktijk niet toe "omdat hij het Latijn niet beheerst". Hendrik vestigt zich in Voorburg en wordt in 1695 alsnog erkend door het Collegium.

Hij opent te Voorburg zijn praktijk, in een niet onaanzienlijk pand 'De Poort' geheten, ter hoogte van het huidige Herenstraat 52, vlak tegenover de Oude Kerk. In 1702 koopt hij een nog rianter pand, het buiten Sionslust te Voorburg, gelegen op de hoek van de Sionsstraat en de Raadhuisstraat. Op Sionslust had hij een eigen drukkerij voor zijn medische en godsdienstige geschriften en ook een leerlooierij voor het maken van orthopedische hulpmiddelen. 

Na het jaar 1719 is Hendrik over het hoogtepunt van zijn roem, zijn vrouw is gestorven en veel van zijn zeker tien kinderen. Hij wordt gezien als een van de grootste geneesheren van zijn tijd. Hij was niet alleen de bestrijder van de "Engelse ziekte", maar vooral een pionier op het terrein van de verloskunde. Zijn belangrijkste publicatie "Manuale operatiën, zijnde een nieuw ligt voor vroedmeesters en vroedvrouwe" doet veel stof opwaaien. Hij legt er de nadruk op dat hygiëne tijdens bevallingen noodzakelijk is.





</doc>
<doc id="557760" url="https://nl.wikipedia.org/wiki?curid=557760" title="Charles Mantoux">
Charles Mantoux

Charles Mantoux (1877 - 1947) was een Frans arts die bekend werd als de ontwikkelaar van de test voor besmetting met tuberculose, de Mantouxtest.



</doc>
<doc id="557872" url="https://nl.wikipedia.org/wiki?curid=557872" title="Rudimentair (anatomie)">
Rudimentair (anatomie)

Een kenmerk van een organisme wordt rudimentair of gereduceerd genoemd wanneer het morfologisch slechter ontwikkeld is.
Het kenmerk heeft eventueel een verminderde functionaliteit in vergelijking met dat bij de voorouders of bij nauwe verwanten. Het kenmerk was in een vroeger evolutionair stadium van het organisme aanwezig, maar is gereduceerd en komt niet tot ontwikkeling waarbij de belangrijkste functies verloren zijn gegaan. Een orgaan of orgaanstelsel kan in de loop van de evolutie zijn functie verloren hebben en dus in het huidige tijdperk overbodig zijn. Zo'n orgaan is soms nog wel aanwezig (als evolutionair relict), maar is bijvoorbeeld tot zeer klein. Het in de evolutie verdwijnen van een kenmerk kan onder andere in gang gezet zijn door functieverlies of door energiebesparing.

Dieren:

Planten:


</doc>
<doc id="558071" url="https://nl.wikipedia.org/wiki?curid=558071" title="Actuariële overleving">
Actuariële overleving

De actuariële overleving is de weergave van de kans op niet overlijden. Actuariële overleving als concept zegt niets over de verwachte levensduur van individuen. Ze is slechts relevant voor de levensduur van groepen. 

Met name bij het bepalen van de premies voor pensioenen en andere aan de duur van het leven gerelateerde kosten, speelt de actuariële overleving een centrale rol. Vaak wordt hierbij gewerkt met kanstabellen waarbij, afhankelijk van een bepaalde factor, meestal de huidige leeftijd, de overlevingskans wordt weergegeven. Doordat hiermee de verwachtingswaarde van de nog resterende levensjaren kan worden bepaald, is het mogelijk om een goede inschatting te maken voor de verwachte uitgaven voor de groep als geheel. Onder meer op basis van dit inzicht kunnen vervolgens de hoogte van de pensioenpremies worden vastgesteld.

In de geneeskunde en de epidemiologie wordt "actuariële overleving" gebruikt om de overleving van een groep patiënten grafisch weer te geven. Op de x-as staat de tijd, meestal in maanden of jaren; op de y-as staat het aantal patiënten dat nog in leven is op dat tijdstip. Overigens wordt een dergelijke grafische weergave niet altijd uitgevoerd met het overlijden van de patiënt als eindpunt. Zie ook Kaplan-Meieranalyse

T=0 is meestal of het tijdstip van diagnose of het tijdstip waarop een bepaalde behandeling (operatie, chemokuur) wordt uitgevoerd. De grafiek loopt dus van links boven naar rechts onder, waarbij iedere keer dat een patiënt overlijdt of een bepaalde complicatie ontwikkelt een 'trapje' naar beneden in de grafiek verschijnt. 

De weergave is vooral geschikt om een indruk te krijgen van de effectiviteit van verschillende behandelingen ten opzichte van elkaar. Als er een duidelijk verschil in werkzaamheid bestaat zullen de grafieken spoedig uit elkaar gaan lopen. De methode geeft ook een indruk van de statistische levensverwachting bij het bestaan van een bepaalde ziekte. Die heeft echter uiteraard maar een zeer beperkte voorspellende waarde voor het individu.


</doc>
<doc id="558075" url="https://nl.wikipedia.org/wiki?curid=558075" title="Spoelworm">
Spoelworm

De spoelworm ("Ascaris lumbricoides") is een soort rondworm uit de familie Ascarididae. Deze familie bevat een groot aantal parasitaire rondwormen die leven in gewervelde dieren. De spoelworm is daar één van, het is een vrij grote rondworm die bij mensen voorkomt en de aandoening ascariasis veroorzaakt.

Het woord spoelworm kan ook opgevat worden als een verzamelnaam voor alle leden van deze familie (spoelwormen), waaronder ook veel voorkomende rondwormen bij huisdieren zoals de hondenspoelworm ("Toxocara canis").

De (gewone) spoelworm ("A. lumbricoides") is een darmparasiet die vroeger veel in Nederland en België bij mensen voorkwam, maar tegenwoordig nog maar zelden wordt waargenomen. Wereldwijd is een zesde van de wereldbevolking besmet met de spoelworm of een andere rondworm.

De spoelworm is een rondworm van enige mm dik en tot ca. 15-35 cm lang (vrouwtjes; de mannetjes blijven wat kleiner). In levende toestand is de worm heel lichtroze, na de dood en in bewaarvloeistof verdwijnt deze kleur snel en wordt hij wit.

De volwassen wormen leven in de dunne darm van de mens. Een vrouwtje kan tot 200.000 eieren per dag leggen. Deze eitjes en soms ook de worm zelf, verlaten het lichaam met de ontlasting. In landen met slechte hygiënische voorzieningen rijpen de bevruchte eitjes onder gunstige omstandigheden (vochtige grond, niet te koud) in enkele weken tot het punt waarop ze infectieus worden. Mensen krijgen de eitjes aan de handen bij contact met de grond en slikken ze in. Uit het ei kruipt een larve, deze komt in de maag of de darm en boort zich van daar uit eerst door de maag- of darmwand zodat hij in het bloed komt. Hij migreert als larve naar de longen en wordt opgehoest en weer ingeslikt. Nu pas ontwikkelt de larve zich tot volwassen rondworm en kan na bevruchting eitjes gaan leggen. Hiermee is de cyclus rond.

Mensen die slechts licht besmet zijn, merken niets van deze spoelwormen in het lichaam. Ziekteverschijnselen (ascariasis) treden pas op bij zwaardere besmetting met grote aantallen wormen.


</doc>
<doc id="558227" url="https://nl.wikipedia.org/wiki?curid=558227" title="Ascariasis">
Ascariasis

Ascariasis is een aandoening met de darmparasiet "Ascaris lumbricoides", de menselijke spoelworm, die vroeger veel voorkwam maar tegenwoordig nog maar zelden in Nederland en Vlaanderen wordt waargenomen. Wereldwijd is echter misschien wel een kwart van de wereldbevolking besmet. De spoelworm is een rondworm van enige mm dik en tot ca 15-20 cm lang (vrouwtjes; de mannetjes blijven wat kleiner). In levende toestand is de worm lichtroze, na de dood en in bewaarvloeistof verdwijnt deze kleur snel en wordt hij wit.

De wormen leven in de dunne darm van de mens. Een vrouwtje kan tot 200.000 eieren per dag leggen. Deze verlaten het lichaam met de ontlasting, en rijpen onder gunstige omstandigheden (vochtige grond, niet te koud) in enkele weken tot het punt waarop ze infectieus worden. Mensen krijgen de eitjes aan de handen bij contact met grond en slikken ze in. De worm komt in de maag of de darm uit en boort zich in eerste instantie door de maagwand tot hij in het bloed komt. Hij migreert dan naar de longen en wordt opgehoest en weer ingeslikt. Nu pas ontwikkelt de worm zich in de darm tot een volwassen exemplaar.

Klachten ontstaan vooral door allergische reacties tegen de larven op hun weg door het lichaam: galbulten, hoest, een astma-achtig beeld, soms eosinofilie in het bloedbeeld. Naarmate de besmetting zwaarder is worden deze klachten duidelijker. Als het slechts om enkele wormen gaat merkt men meestal niets. Wormen in de darm geven eveneens meestal weinig symptomen: vaak is het bij de ontlasting verliezen van een worm het eerste en enige wat de drager bij een lichte infectie merkt. Bij een grote wormlast kunnen vage maag-darmklachten optreden. Wormen zijn ook nog wel eens geneigd om in de galwegen te kruipen en geven dan aanleiding tot galkolieken; een groot aantal wormen vormt wel eens een klont die tot een darmverstopping (met ileus als gevolg) leidt, maar dit zijn zeldzaamheden.

Door het aantonen van eieren in de ontlasting of door het verschijnen van een worm in de ontlasting of in braaksel.

Mebendazol is een werkzaam middel dat zonder recept bij de apotheek verkrijgbaar is.

Handen wassen na werken in de tuin en bij contact met grond. Omdat menselijke uitwerpselen normaliter niet meer buiten worden gedeponeerd is de besmettingscyclus doorbroken en is de worm in Nederland en Vlaanderen zeldzaam geworden.



</doc>
<doc id="558511" url="https://nl.wikipedia.org/wiki?curid=558511" title="Klamboe">
Klamboe

Een klamboe of muskietennet is een fijnmazig net dat bedoeld is om muggen te weren gedurende de nachtrust. Het wordt vooral in de tropen boven en rond het bed gehangen. Ouderwetse klamboes zijn vervaardigd uit natuurlijke materialen als katoen. De moderne muskietennetten worden gemaakt van lichtgewicht materialen zoals polyester, met een maaswijdte van 40 gaatjes per cm, groot genoeg om voldoende lucht voor de slapers door te laten en klein genoeg om muggen tegen te houden.

Sommige moderne klamboes zijn geïmpregneerd met permethrine, een voor mensen onschadelijk gif dat de muggen doodt zodra ze op de stof gaan zitten. Dit soort klamboes is een belangrijk wapen in de strijd tegen malaria.

Een klamboe wordt ook buiten de tropen wel gebruikt, niet alleen tegen de muggen maar ook vanuit decoratieve overwegingen.

Hoewel één etymologisch woordenboek van het Indonesisch de opvatting lijkt te huldigen dat het woord aan het Nederlands is ontleend, is de werkelijkheid juist omgekeerd: het is van Austronesische oorsprong, luidt in het Indonesisch "kelambu", in het Javaans "kělambu" en in het Tagalog "kulambo" en is via het Maleis van de Indonesische archipel in het Nederlands doorgedrongen.



</doc>
<doc id="558611" url="https://nl.wikipedia.org/wiki?curid=558611" title="J.A.W. van Loon">
J.A.W. van Loon

Dr. Justus Antoni Wilhelm van Loon (Amsterdam, 24 december 1876 - Utrecht, 20 april 1940) was van 1912 tot 1940 lector in de anatomie en orthodontie aan het Tandheelkundig Instituut in Utrecht. In 1914 publiceert hij in het destijds toonaangevende Amerikaanse tandheelkundige vaktijdschrift "Dental Cosmos" een methode om de positie van het gebit in het hoofd met een apparaat ("craniofoor" of "cubus craniophorus") driedimensionaal vast te leggen. Met zijn baanbrekende artikel verwerft van Loon wereldwijde faam. Zijn methode wordt later door talloze andere orthodontisten als basis gebruikt voor nieuwe methoden om de positie van het gebit en de stand van de tanden in het hoofd te kunnen meten. Dit heeft geleid tot de ontwikkeling van het vakgebied "cefalometrie" binnen de orthodontie

Tegenwoordig gebruiken orthodontisten bij het maken van röntgenfoto’s van het hoofd vaak een apparaat om het hoofd van een patiënt in een bepaalde positie te fixeren ("cefalostaat"). Deze cefalostaat komt voort uit de door van Loon geïntroduceerde methode.


</doc>
<doc id="558643" url="https://nl.wikipedia.org/wiki?curid=558643" title="Micrognathie">
Micrognathie

Micrognathie is een aangeboren ontwikkelingsstoornis van de onderkaak, waardoor deze klein blijft met een niet-ontwikkelde kin.
De term is een samenstelling van de uit het Grieks afkomstige woorden micro (klein) en gnathos (kaak).
Micrognathie kan geïsoleerd voorkomen maar ook gerelateerd zijn aan een ziektebeeld zoals: syndroom van Pierre Robin, syndroom van Meier-Gorlin, progeria, syndroom van Treacher Collins, trisomie 13, trisomie 18, juveniele reumatoïde artritis, syndroom van Miller en syndroom van Goldenhar.

De behandeling kan kaakchirurgisch zijn bijvoorbeeld met een distractieosteotomie.
Het belangrijkste probleem dat kan ontstaan bij anesthesie bij een patiënt met micrognathie, is het verzorgen van een veilige luchtweg. Het plaatsen van een buisje in de luchtpijp (endotracheale tube) kan extreem moeilijk en soms zelfs onmogelijk zijn. De anesthesioloog moet zich hierop ter dege voorbereiden en alternatieve methoden kunnen toepassen om de luchtweg open te houden.


</doc>
<doc id="558687" url="https://nl.wikipedia.org/wiki?curid=558687" title="Zoöfobie">
Zoöfobie

Zoöfobie (Grieks: ζῷον "zōon", dier en φόβος "phóbos", angst/vrees) is een irreële vrees voor of afkeer van dieren.

Zoöfobie is een specifieke of enkelvoudige fobie. Met 3% de minst behandelde fobie, waarvan het overgrote deel vrouwelijke patiënten zijn. Ontstaat meestal als gevolg van een (jeugd)trauma. Ongedierte wekt ook vaak afschuw en angst en is daardoor vaak het onderwerp van een fobie. Deze fobieën zijn vaak cultureel gebonden en worden overgedragen van ouder op kind. Angst voor spinnen en muizen is veelvoorkomend in België en Nederland. In Noord-Amerika ziet men om dezelfde reden eerder angst voor slangen, en eekhoorns.



</doc>
<doc id="558786" url="https://nl.wikipedia.org/wiki?curid=558786" title="Cefalometrie">
Cefalometrie

Cefalometrie (ook wel craniometrie) is het vakgebied dat zich bezighoudt met metingen van de onderlinge verhoudingen tussen verschillende anatomische structuren van de schedel. De term is afkomstig van de oud-Griekse woorden "kephalè" (hoofd) en "metreo" (ik meet). Orthodontisten gebruiken een cefalometrische analyse bij het opstellen van een plan voor een beugelbehandeling. De analyse geeft de orthodontist inzicht in de ernst van de gebitsafwijking en de orthodontische behandelingsmogelijkheden. Met een cefalometrische analyse kan de prognose van een beugelbehandeling beter worden vastgesteld.

De Nederlander J.A.W. van Loon was in 1914 de eerste orthodontist die een methode bedacht om de positie van het gebit in de schedel te bestuderen. In 1931 introduceren de Amerikaanse orthodontist Broadbent en de Duitse kaakchirurg Hofrath onafhankelijk van elkaar de "cefalostaat", een apparaat waarmee het hoofd van een patiënt voor het maken van gestandaardiseerde schedelröntgenfoto’s kan worden gefixeerd. Sindsdien zijn er talloze cefalometrische analyses ontwikkeld die door de orthodontist bij het diagnosticeren van orthodontische afwijkingen worden gebruikt. De bekendste zijn die van Steiner en Downs in de Verenigde Staten en die van Schwarz in Europa.

Orthodontisten maken in hun dagelijkse praktijk veelvuldig gebruik van cefalometrische analyses.


</doc>
<doc id="558803" url="https://nl.wikipedia.org/wiki?curid=558803" title="Decolleté">
Decolleté

Een decolleté (van Frans "décolleté", 'diepe halsuitsnijding', letterlijk 'ontkraging') is een lage uitsnijding aan de halsopening van een kledingstuk zoals een topje, japon of jurk, zodat (gedeeltelijk) zicht wordt gelaten op de hals en boezem van de vrouw. 

In de Westerse cultuur worden hals, nek en borsten beschouwd als een belangrijk aspect van vrouwelijkheid. Omdat veel mensen erotisch genot beleven aan het zien van deze delen van het vrouwelijk lichaam, gebruiken vrouwen het subtiel of minder subtiel etaleren van een deel van de boezem om hun lichamelijke en seksuele aantrekkelijkheid te vergroten en hun gevoel van vrouwelijkheid te versterken. 

Wanneer iemand zijn of haar kleding zo draagt, dat borsten zichtbaar zijn, wordt wel gesproken van "inkijk". De anatomische term voor de ruimte tussen de borsten is "sulcus intermammarius". Ook de Engelse term "cleavage" is bekend.

In Europa worden al sinds de 11e eeuw kledingstukken gedragen die het bovendeel van de boezem zichtbaar laten. In 1450 introduceerde Agnès Sorel, de maîtresse van koning Karel VII van Frankrijk een mode waarbij de japon zo diep uitgesneden werd, dat de borsten volledig zichtbaar waren. Ook Simonetta Vespucci, die gold als de mooiste vrouw van Florence, droeg dergelijke japonnen.

Het opzichtig tonen van de boezem kwam eind 15e eeuw in zwang toen korsetten gedragen werden die het onderste deel van het bovenlichaam en de borsten insnoerden en het bovenste deel van de borsten geprononceerd deden uitkomen. In het "ancien régime" behoorde dit tot de gangbare mode. In kostuumopera's uit die tijd, bijvoorbeeld die van Mozart, is zulks vaak op de theaterplanken te zien. 

De term "decolleté" komt in teksten pas voor sinds 1831.

Het decolleté raakte uit de mode in de jaren 20 toen de zogenaamde flappermode een jongensachtige uitstraling van de vrouw trachtte te bewerkstelligen. De kleding die de 'flappers' droegen moest voorkomen dat tijdens het dansen de borsten te duidelijk zichtbaar werden.

In de jaren 40 kwam het decolleté weer in de mode met de "sweater girl-look" die door actrices als Lana Turner, Jane Russell en later Marilyn Monroe populair werd, nog gevolgd in de jaren 60 door een 'vrouwbevrijdend' modebeeld dat door Yves Saint Laurent werd gepropageerd.

Popsterren als Madonna en Britney Spears eisten een grote seksuele uitingsvrijheid op en kledingstukken met decolletés werden veelvuldig in hun garderobe gezien. In de showwereld is een diep decolleté geen zeldzaamheid, maar in milieus met meer pruderie wordt het diepe decolleté soms niet passend gevonden.

Het decolleté wordt tegenwoordig dikwijls gecombineerd met de push-up versie van de beha, alsook met in mindere of meerdere mate transparante stoffen ("mesh") in kledingstukken. Ook mannen dragen steeds vaker kleding met een laag uitgesneden voorzijde, zoals T-shirts met een diep uitgesneden "V-hals".






</doc>
<doc id="559057" url="https://nl.wikipedia.org/wiki?curid=559057" title="Op zoek naar een wonder">
Op zoek naar een wonder

Op zoek naar een wonder was een tiendelige Nederlandse documentaireserie van de Evangelische Omroep.

In deze reality-achtige televisieserie ging presentator Marc Dik een maand lang op wereldreis met zeven ongeneeslijk ziek geachte mensen, op zoek naar een (genezings)wonder. Ze bezochten in India, de Verenigde Staten, Canada, Suriname, Engeland, Zwitserland en Zuid-Afrika voornamelijk christelijke gebedsgenezers die bekend zijn om hun wonderen, die zij zelf toeschrijven aan God. Het programma liep van 29 juni 2006 tot en met 31 augustus 2006.

De serie lokte veel debat uit onder de achterban van de omroep. Ook de bekende Nederlandse gebedsgenezer Jan Zijlstra was uiterst kritisch.




</doc>
<doc id="559135" url="https://nl.wikipedia.org/wiki?curid=559135" title="Vesico-ureterale reflux">
Vesico-ureterale reflux

Vesico-ureterale reflux (VUR) of het terugvloeien van urine uit de blaas naar de nieren komt voor bij ongeveer 1-3% van de kinderen. Wanneer de reflux gepaard gaat met infectie van de hoge urinewegen kan nierschade optreden (10-15% van de gevallen van nierinsufficiëntie worden veroorzaakt door VUR met infectie).
Een adequate aanpak van dit probleem bestaat uit het opsporen van VUR bij risicopatiëntjes, het voorkomen van urineweginfecties en zo nodig heelkundige behandeling van de reflux.

Primaire VUR is aangeboren en wordt systematisch opgezocht bij pasgeborenen bij wie op prenatale echografie een uitzetting van de nier(en) werd gezien en bij alle kinderen die een hoge-urineweginfectie (pyelonefritis) doormaken. Wanneer er een primaire VUR wordt gevonden, worden er profylactische antibiotica voorgeschreven om urineweginfecties te voorkomen. 

Secundaire of verworven reflux ontstaat meestal door verkeerd gebruik van de blaasspier (m. detrusor), hetgeen willekeurig kan optreden door niet ontspannen te plassen of door de plas te lang op te houden. Daarnaast kan ook onwillekeurige foutieve werking van de blaas optreden bij patiënten met neurologische aandoeningen ("neurogene blaas"). Verder kan secundaire VUR het gevolg zijn van een infravesicale obstructie. Mogelijke oorzaken van deze obstructie zijn: urethrakleppen, prostaathypertrofie, urethrastrictuur.


</doc>
<doc id="559457" url="https://nl.wikipedia.org/wiki?curid=559457" title="Centrale Registratie van Zorgvragen">
Centrale Registratie van Zorgvragen

Centrale Registratie van Zorgvragen (CRZ), in Vlaanderen, is een samenwerkingsverband dat zorgt voor een overzicht van alle zorgvragen van personen met een handicap die in Vlaanderen worden genoteerd als werkgegevens voor het Vlaams Agentschap voor Personen met een Handicap

Binnen elke provincie is er in het kader van het regionaal welzijnsoverleg een samenwerkingsverband tussen de voorzieningen voor personen met een handicap, verwijzende organisaties, de dienst die het regionaal overleg in de welzijnssector ondersteunt, de administratie van het Vlaams Agentschap en de vertegenwoordigers van de personen met een handicap zelf. Het secretariaat van de CRZ wordt gehouden binnen het Provinciebestuur.

Het kan zijn dat de cliënt een positieve beslissing van het Vlaams Agentschap heeft ontvangen voor begeleiding of voor opname, maar er geen plaats is in de voorziening naar keuze. Wanneer de cliënt zich vervolgens laat registreren op de CRZ, bemiddelt de CRZ bij het zoeken naar een geschikte (tijdelijke) oplossing.


</doc>
<doc id="560169" url="https://nl.wikipedia.org/wiki?curid=560169" title="Androgynofoor">
Androgynofoor

De androgynofoor (letterlijk “man-vrouw-drager”) is een begrip uit de plantkunde. Het is een zuilvormig uitsteeksel met daarop de meeldraden en de stampers, dat uitsteekt in het midden van de bloem. 

De opvallendste androgynoforen komen voor bij de plantenfamilies "Passifloraceae" en "Malvaceae". Bij de familie "Passifloraceae" zit op de top van de androgynofoor een vruchtbeginsel met daarop de stampers. Bij de familie "Malvaceae" ontspringt de androgynofoor vanuit het vruchtbeginsel. De androgynofoor moet niet verward worden met een gynostemium.

De bloembodem of bloemas (receptaculum) is het al of niet verbrede eind van de bloemsteel of stengel, waarop alle delen van de bloem staan ingeplant. In de regel is dit stengeldeel zo kort, dat de leden en de knopen niet te onderscheiden zijn. Als het stengellid tussen de bloemkroon en meeldraden én tussen de meeldraden en stamper verlengd is, noemt men dit verlengde gedeelte een androgynofoor.



</doc>
<doc id="560304" url="https://nl.wikipedia.org/wiki?curid=560304" title="Verbazing">
Verbazing

Verbazing is een emotie.

Het drukt zich meestal uit dat mensen verrast "kijken": de wenkbrauwen worden dan omhoog getrokken waardoor de ogen wijder worden.

Deze indruk komt overal voor, het kan bij een gesprek zijn maar ook als er iets wordt waargenomen dat mensen anders van tevoren niet hadden geweten. Verbazing komt dan ook alleen voor als er iets onverwachts komt, bij een plotselinge situatie of als er iets schokkends is gebeurd.


</doc>
<doc id="560384" url="https://nl.wikipedia.org/wiki?curid=560384" title="Coulrofobie">
Coulrofobie

Coulrofobie is een angst voor clowns. Deze angst wordt meestal ontwikkeld in de kinderjaren. De naam van de fobie is afgeleid van het Griekse "koulon", "ledemaat", en het ervan afgeleide "kolobatheron", "stelt" of "iemand op stelten".

Een clown kan met zijn uitvergrote uiterlijkheden en onvoorspelbare gedrag soms bedreigend overkomen. Bovendien kan iemand met boosaardige bedoelingen een ontwapenend en tegelijkertijd onherkenbaar uiterlijk aannemen, bijvoorbeeld door zich als clown te vermommen ('wolf in schaapskleren'). De seriemoordenaar en verkrachter John Wayne Gacy ('the Killer Clown') bleek bijvoorbeeld jarenlang als Pogo de Clown op te treden op kinderfeestjes, hoewel hij zijn vermomming niet gebruikte om de moorden te plegen. Ook in de zedenzaak te Oude Pekela zouden kinderen door als clown verkleedde volwassenen zijn misbruikt.

De boosaardige clown ('evil clown') is dan ook een geliefd thema in literatuur, films en computerspelen. Boosaardige clowns kunnen aan de ene kant worden opgevoerd als onvoorstelbare psychopaten die geen grenzen kennen, maar bieden aan de andere kant ook komische afleiding, zij het soms in de vorm van zwarte humor.

Boeken als "IT" van Stephen King (met Tim Curry als Pennywise the Dancing Clown in de gelijknamige film) en horrorfilms als "Poltergeist" uit 1982 en 2015, "Fear of Clowns", "Drive Thru" en "Saw" spelen in op deze angst, maar de "evil clown" duikt ook op in meer mainstream cultuuruitingen, met name in de V.S. en vooral rond Halloween. Een veelgenoemd voorbeeld is het personage van The Joker in de fantasy film "Batman", gespeeld door Jack Nicholson, later door Heath Ledger in The Dark Knight en in 2016 door Jared Leto in de film Suicide Squad. Een ander voorbeeld is Violator uit de film en stripreeks Spawn. Ook Krusty de Clown uit The Simpsons heeft een boosaardig kantje en is een kinderhater. Een van de meest bekende boosaardige clowns in computerspelen is Kefka uit Final Fantasy VI, evenals de narren Zorn en Thorn uit Final Fantasy IX.



</doc>
<doc id="561059" url="https://nl.wikipedia.org/wiki?curid=561059" title="Corticotropine">
Corticotropine

Corticotropine of adrenocorticotroop hormoon (ACTH) is een polypeptide-hormoon en een neurotransmitter. Het bestaat uit 39 aminozuren en het wordt geproduceerd en afgegeven door de adenohypofyse en door sommige neuronen. 
Antidiuretisch hormoon (ADH) en corticotropin-releasing hormone (CRH) geproduceerd in de hypothalamus stimuleren de afgifte van ACTH door de adenohypofyse.
ACTH werkt in op de bijnierschors en stimuleert de aanmaak van corticosteroïden die diverse lichamelijke reacties bij ontstekingen en infecties onderdrukken. Een voorbeeld van zo'n corticosteroïde is cortisol. Maar ook androgenen (sekssteroïden) worden hierdoor aangemaakt. Cortisol remt op zijn beurt weer de afgifte van ACTH (negatieve feedback), door een direct effect op de adenohypofyse en een indirect effect op de hypothalamus, waar het de afgifte van CRH remt. ACTH speelt ook een rol bij de biologische klok.

ACTH kan in bloed worden gemeten en is belangrijk in de diagnostiek van aandoeningen aan de bijnier, zoals de ziekte van Addison of het syndroom van Cushing. Men spreekt over de ziekte van Cushing, wanneer het teveel aan cortisol wordt veroorzaakt door een te hoge ACTH productie in de hypofyse die ongevoelig is voor remming door cortisol via het negatieve feedbackmechanisme.

De ACTH-stimulatietest wordt uitgevoerd bij verdenking op een tekort aan het bijnierschorshormoon cortisol, zoals bij de ziekte van Addison. Door tijdens deze functietest een dosis ACTH (1 µg) als synthetische stof in te spuiten in de patiënt kan worden nagegaan of de bijnier nog reageert op ACTH. Deze test wordt ook wel de ACTH-stimulatietest of SYNACTHEN-test genoemd. 30 minuten na toediening van de ACTH wordt de cortisolconcentratie in het bloed gemeten. Is de cortisolconcentratie in het bloed na 30 minuten lager dan 500 nmol/L, dan wijst dit op een verminderde functie van de bijnier. 

Mocht er geen defect in de bijnier zijn, maar is het niveau van ACTH in het bloed laag, dan kan met aanvullende testen worden nagegaan of de problemen veroorzaakt kunnen worden door een slechte afgifte van ACTH door de hersenen.

Bij het syndroom van Cushing is er sprake van te veel cortisol en zal, bij patiënten die verdacht worden van deze aandoening, een test worden toegepast die de cortisol productie remt, zoals de dexamethason remmingstest. Dexamethason is een synthetisch glucocorticosteroïde met een vergelijkbare werking als cortisol. Het werkt alleen ongeveer 60 maal sterker dan cortisol. Bij gezonde personen wordt de ACTH-afgifte geremd door dexamethason, via de negatieve feedbackwerking op de hypofyse en hypothalamus. Bij patiënten met het syndroom van Cushing wordt de ACTH-afgifte echter niet geremd door deze lage dosis dexamethason. Tijdens deze test wordt om 23.00 uur dexamethason (1 mg) toegediend, waarna de volgende ochtend om 08.00 uur de cortisolconcentratie in het bloed bepaald wordt.



</doc>
<doc id="561289" url="https://nl.wikipedia.org/wiki?curid=561289" title="Koningsmantel (kledingstuk)">
Koningsmantel (kledingstuk)

Een kroningsmantel of koningsmantel (Duits: "Krönungsmantel"; Engels: "coronation mantle"; Frans: "manteau du couronnement") is een mantel die wordt gedragen door een koning of koningin (tijdens zijn of haar kroning of inhuldiging). Soms worden de mantels slechts eenmaal gedragen maar het kwam ook voor dat een koning ze bij andere plechtigheden zoals het openen van een parlement gebruikte. Menig vorst liet zich ook op staatsieportretten vereeuwigen met zijn kroningsmantel.

Tussen de mantels van een keizer en een koning bestaat in principe geen verschil. De verschillende landen hebben hun eigen stijl en de vorm van de mantels is in de loop der eeuwen enigszins veranderd. De oudste mantels waren niet erg lang en zij werden niet met bont gevoerd. In de 18e eeuw zien we op portretten dat de mantels meer op elkaar gaan lijken. Men lijkt zich overal in Europa op het Franse voorbeeld te hebben gericht waardoor de met bont gevoerde en afgezette mantel met een lange sleep de standaard werd. Alleen de Duitse keizers bleven hun korte mantel uit de 12e eeuw tot aan het einde van hun rijk gebruiken.

Ook de niet gekroonde maar ingehuldigde Nederlandse koningen dragen een mantel naar Frans model. In Nederland kan men niet over een kroningsmantel spreken maar wordt het begrip "koningsmantel" gebruikt. België heeft nooit een kroningsmantel gekend. In veel andere Europese landen zijn wel kroningsmantels gebruikt en bewaard gebleven.

Al sinds de oudheid dragen vorsten imposante, vaak goudgeborduurde mantels. De mantel gaf de vorst meer statuur en deed hem te midden van de schitterend geklede hovelingen en geestelijken opvallen. In de oudste Europese mantels is de mantel van een bisschop te herkennen. Dat verwijst, net als het dragen van de dalmatiek die tot de paramenten van de diaken behoorde, naar de aanspraak van de vroeg-middeleeuwse vorsten op een sacrale, aan de kerkelijke hiërarchie verwante, positie buiten en boven de wereld van de leken. In het middeleeuwse Europa werd het gebruikelijk om de koninklijke mantel met bont - meestal het witte winterkleed van hermelijnen - te voeren. De kleur van de stof van de mantel verschilt. Meestal herinnert het purper aan de Romeinse keizers maar in Zweden is de mantel blauw en in Rusland geel.
Kleurstoffen waren tot de intrede van de synthetische kleurstoffen in de 19e eeuw erg duur. De grondstoffen werden verkregen uit planten of dieren en kwamen hierin slechts in kleine hoeveelheden voor. Het isoleren van sommige kleurstoffen was een lastig en tijdrovend proces. Voor één kroningsmantel waren wel 2.000.000 purperslakken uit het oostelijk Middellandse Zeegebied nodig.

De begrippen "koningsmantel" en "kroningsmantel" worden naast elkaar gebruikt. Men kan aan het precieze gebruik denken wanneer men tussen beide aanduidingen wil kiezen. Dergelijke mantels worden en werden in veel landen ook bij andere gelegenheden dan kroningen en inhuldigingen gebruikt, zoals bij het maken van staatsieportretten en bij begrafenissen. In dit laatste geval ligt de mantel over de kist gespreid. Beide mantels hebben verder gemeen dat zij door een koning of een soeverein én zijn vrouw gedragen worden.

Het dragen van bontgevoerde mantels die een adellijke en bestuurlijke rang aangaven was in het Heilige Roomse Rijk traditie maar alleen de koningen en de keizer werden ook gekroond. De hermelijnen mantels van de keurvorsten, hertogen en rijksgraven zijn dan ook geen kronings- of koningsmantels. Bij de opening van het Britse parlement dragen de "peers", de leden van het Hogerhuis, een fluwelen mantel met stroken bont waarmee op de buitenzijde hun adellijke rang is aangegeven. Het is het laatste restant van de Europese traditie van ceremoniële mantels. Het is niet bekend of de Britse edelen en hun echtgenotes bij de volgende kroning de daarvoor voorgeschreven mantels zullen dragen. Deze zijn nog kostbaarder dan de mantels die bij de opening van het parlement worden gedragen.
De oudste bekende kroningsmantel is waarschijnlijk in de late 19e eeuw teruggevonden in een Merovingisch koningsgraf in Noord-Frankrijk. In de sarcofaag lagen talloze gouden bijen. De kleding was vergaan maar de bijen waren waarschijnlijk als versiering aan de mantel bevestigd geweest. Omdat de archeologie nog in de kinderschoenen stond, is de vondst helaas slecht gedocumenteerd en geconserveerd.

Mantels hebben bij plechtigheden van de staat lange tijd een belangrijke rol gespeeld. Niet alleen de koningen en keizers droegen bij plechtigheden mantels. In Frankrijk en Duitsland droegen de belangrijke edelen zoals keurvorsten en hertogen eveneens met bont gevoerde mantels. In het Verenigd Koninkrijk dragen naast de "peers" ook de hoge edellieden en de hoogste rechters bij kroningen en openingen van het parlement ook nu nog bontgevoerde mantels. Deze mantels zijn uiteraard geen konings- noch kroningsmantels omdat de bezitter geen koning is en evenmin werd gekroond.
Koningen werden eeuwenlang gekroond in religieuze plechtigheden. Hierbij werden zij ook in bijzondere gewaden en kleding gehuld. De dalmatiek en de mantel herinnerden aan de vroege middeleeuwen toen de koningen en vooral de Roomse (Duitse) keizers zich als sacrale gezagsdragers zagen en elementen uit de bisschopswijding deel uitmaakten van de kroning.
De mantels zelf speelden geen grote rol. De nadruk viel vaak op de kroon. Soms werd er voor iedere kroning een nieuwe kroon gemaakt maar er zijn ook landen waar de kroon verondersteld werd te zijn gedragen door een heilige voorganger. De kronen dragen ook religieuze symbolen zoals kruisen en portretten van heiligen die bij de meer profane mantels ontbreken.

Een vast onderdeel van de kroningsplechtigheden is dat men bijzondere kleding aantrekt vóórdat de kroon op het hoofd wordt geplaatst. Men legde de dalmatiek en de mantel om voordat men die bijzondere wijding onderging. Daar waar koningen werden gezalfd ging ook de zalving aan het omhangen van de kroningsmantel vooraf.

De Oranjes droegen als regerende Duitse graven van Nassau wel kostbare mantels, maar aan de functie van stadhouder was geen mantel verbonden. Pas toen een Oranje staatshoofd van Nederland werd, werd ook een koningsmantel vervaardigd. De Belgische koningen bezitten geen kroon en ook geen koningsmantel.

De rijke traditie van de koningsmantel of kroningsmantel is nu vrijwel tot een einde gekomen. In Europa dragen alleen de Britse en Nederlandse monarchen hun mantel nog. Ook de monarchen van het Polynesische koninkrijk Tonga dragen bij hun kroning nog altijd een mantel naar Europees model.

De oudste koningsmantels waren steeds vierkant, ze symboliseerden de vier windrichtingen waarover geregeerd werd. Deze traditie is later verloren gegaan ten voordele van een langwerpige mantel met een sleep die door anderen gedragen moet worden.

Naast kronings- en koningsmantels bestaan er ook nog pronkmantels. De koningen, maar ook de kleinere potentaten, men kan denken aan de vele Duitse vorsten zoals de groothertogen van Mecklenburg-Schwerin en Hessen, gebruikten ook vaak pronkmantels. Deze pronkmantels kregen het model van de koningsmantels maar hebben in het protocol van de hoven een andere rol gespeeld. Zij konden op ontvangsten en plechtigheden worden gedragen en herinnerden met hun hermelijn en fluweel aan de koninklijke, of vorstelijke, status van de drager. Ook koninginnen van koninkrijken waarvan de koning niet werd gekroond en soms ook geen koningsmantel bezat, worden wel met dergelijke kostbare mantels afgebeeld.

De uitvoering van deze mantels is minder kostbaar dan die van de kroningsmantels. Vaak ontbreken de voor kroningsmantels kenmerkende palmetten en versieringen van gouddraad.

De Belgische koningen werden niet gekroond en legden in generaalsuniform hun eed af. Ten minste één van de koninginnen, Louise-Marie van Orléans eerste koningin der Belgen, is in een hermelijnen mantel afgebeeld.
Deze is niet met gouddraad geborduurd en kan tot de pronkmantels worden gerekend. Haar opvolgsters werden op schilderijen slechts met een mantel op de achtergrond afgebeeld.

De koningsmantel van Nederland is een rode fluwelen mantel die gedragen wordt door de koning der Nederlanden bij zijn inhuldiging. De mantel is afgezet en gevoerd met wit hermelijn en er zijn 83 met gouddraad geborduurde Nederlandse leeuwen op de mantel aangebracht.

Omdat de Nederlandse koningen niet worden gekroond maar worden ingehuldigd, lijkt het juister om van een koningsmantel dan van kroningsmantel te spreken.

In de heraldiek speelt de koningsmantel geen rol; het Nederlandse rijkswapen, dat gelijk is aan het wapen van de koning, wordt niet door de koningsmantel maar door een daar sterk op lijkende omhooggebonden en met hermelijn gevoerde wapenmantel omhuld.

Op 30 maart 1814 droeg Willem Frederik, prins van Oranje, in Amsterdam bij zijn inhuldiging als soeverein vorst een vrij korte mantel met aan de voorzijde een brede strook wit bont. Bij zijn inhuldiging als koning der Nederlanden droeg diezelfde Willem I in Brussel op 21 september 1815 een veel grotere roodfluwelen mantel van een heel ander model. Deze koningsmantel was voorzien van een opvallend opstaand boord. Om de mantel vast te houden werd een juwelen gesp gebruikt. Op andere portretten lijkt er een knoop aan de binnenzijde van de mantel te zijn gebruikt.

Over de eerste mantel van de soeverein vorst is niets nader bekend. We kennen de kleur niet en afgezien van de bewaard gebleven rekeningen van de juweliers die de regalia leverden zijn er weinig stukken overgeleverd. Omdat een purperen of rode mantel en het hermelijn beide kwetsbaar zijn en snel verouderen lijkt het onwaarschijnlijk dat de soevereine vorst een mantel uit de collectie van de laatste stadhouder zou kunnen hebben gebruikt.

De tweede mantel die bij de inhuldiging in Brussel werd gebruikt kan een vermaakt exemplaar zijn, maar het kan ook om een gloednieuwe mantel zijn gegaan. Waarom de mantel waarmee de eerste Koning der Nederlanden in latere jaren werd afgebeeld niet langer een opstaande kraag had is onbekend. Misschien heeft men de mantel vermaakt toen de mode of de smaak van de koning veranderden. Zeker is dat de geappliqueerde gouden leeuwen van de mantel van Willem I ook door latere koningen en koninginnen zijn gebruikt.

De koningsmantel werd door Willem I en zijn opvolgers op de Nederlandse troon veel gebruikt bij het poseren voor staatsieportretten.

Koning Willem II droeg bij zijn inhuldiging in 1840 een sterk aangepaste koningsmantel. Het opstaande boord was weggenomen. Het is niet helemaal duidelijk of het dezelfde mantel betrof die ook zijn vader 25 jaar eerder droeg maar de geappliqueerde leeuwen van gouddraad lijken hergebruikt te zijn. De mantel van Willem II was meer vierkant gesneden en werd met gouden koorden aan de epauletten van de koning vastgemaakt.
De koning was atletisch en breedgeschouderd en voor die tijd opvallend fors. De kleermakers hebben daarom voor een mantel gekozen die de koning zeer flatteerde.

Om de kraag van de mantel was nu een brede pelerine (een korte schoudermantel) van hermelijn aangebracht die alleen aan de bovenzijde, bij de hals, was vastgezet. Op de rechterzijde was een opvallend grote zilveren ster van de Militaire Willems-Orde vastgespeld. Deze ster is bij de volgende inhuldigingen niet meer gedragen. De opvolgers van Willem II waren dan ook niet gedecoreerd met de MWO, maar werden als koning qualitate qua grootmeester van die ridderorde.

Koning Willem III droeg dezelfde mantel bij zijn inhuldiging in 1849. Willem III heeft er niets aan laten veranderen.

Voor koningin Wilhelmina werd de mantel weer versteld. Bij haar inhuldiging in 1898 was de koningsmantel ronder, minder stoer en minder militair van vorm. De vorm was aangepast aan de frêle schouders van de pas 18-jarige koningin. De pelerine benadrukte ook de vrouwengestalte en paste in het modebeeld van de laatste jaren van de 19e eeuw. Pelerines van bont of haakwerk werden in die tijd veel gedragen.

Pas vijftig jaar later, bij koningin Juliana's inhuldiging zou de koningsmantel weer worden gebruikt. In 1948 werd hij daartoe in de ijzeren kist waarin de mantel al die tijd bewaard was, naar het atelier van prinses Juliana's kleermaker, de Zwitserse couturier Erwin Dolder in het Paleis op de Dam gebracht. Erwin Dolder moest tot zijn schrik vaststellen dat de historische mantel zó slecht was bewaard gebleven dat de koningin hem niet meer kon dragen. De stof had zijn kleur verloren en het bont was grotendeels kaal en verkleurd. Zonder met de koningin te overleggen bestelde Dolder in Zwitserland nieuw rood fluweel en bont. De 83 leeuwen, die op een katoenen ondergrond waren geborduurd, bracht hij van de oude naar de nieuwe mantel over.

Twee andere aanpassingen aan de koningsmantel waren het afronden van de hoeken van de pelerine en het vastzetten van deze bontkraag aan de voorkant van de mantel. Opdat de erg zenuwachtige koningin zich over de mantel geen zorgen hoefde te maken was er een constructie bedacht waardoor deze, zonder sluiting, ook bij het opheffen van de arm bij de eedaflegging vast op Juliana's schouders zou rusten.

Pas vlak voor de inhuldiging werd Juliana verteld dat zij een vrijwel nieuwe mantel zou dragen. De koningin, die besefte dat dit afbreuk aan het historische karakter van de plechtigheid zou doen, liet geheimhouden dat de mantel was vernieuwd. Pas in 1999 werd algemeen bekend dat Juliana een nieuwe mantel gedragen had. De restanten van de oude mantel werden door Erwin Dolder mee naar Bazel genomen en daar als een grappig rood jasje afgedragen.

Ook in 1979 bleek de koningsmantel weer in zeer slechte staat te zijn. Theresia Vreugdenhil, de vaste couturier van prinses Beatrix kreeg zes maanden voor haar inhuldiging een ijzeren kist met een om een staaf gerolde koningsmantel. Door deze onbeholpen bewaarmethode was het fluweel gekreukt en het bont sterk verkleurd doordat het rode fluweel zijn kleur had afgegeven.

Het fluweel kon worden geperst maar het bont moest wederom grotendeels worden vernieuwd. Er kwam een nieuwe pelerine van hermelijn en in de voering werden enige stukken uit een oud hermelijnen jasje van een van mevrouw Vreugdenhils klanten gezet. Op deze wijze zou er geen kleurverschil zichtbaar zijn. Verder werd er aan het model niets veranderd, twee schouderstukken zorgden ervoor dat de mantel stevig om de koninklijke schouders zat.

Tot 27 juli 1963 waren de beide kronen, de scepter, de rijksappel, het rijkszwaard en de op zijde geverfde koninklijke standaard privébezit van de koning. Koningin Juliana droeg deze symbolen van haar regering samen met de fluwelen en hermelijnen koningsmantel over aan de "Stichting Regalia van het Huis Oranje-Nassau". De koningsmantel wordt bewaard in het koninklijk huisarchief. De mantel is uitgehangen in een doorzichtig plastic hoes in één van de rekken voor de schilderijen die aldaar bewaard worden. Bij de mantel zit een klein zakje met reserve staartpuntjes.

Hermelijn is een bontsoort die niet bijzonder sterk is. Het bont verliest na preparatie al snel haren.

Op 30 april 2013 werd de koningsmantel ook door Willem-Alexander der Nederlanden gedragen.

Ook in Praag wordt een kroningsmantel bewaard. Deze mantel stamt uit het begin van de 16e eeuw en is in 1617 door keizer Ferdinand II, koning van Bohemen, bij zijn kroning in Praag gedragen. In 1836 droeg de Oostenrijkse keizer Ferdinand I de mantel bij zijn kroning maar daarna is deze mantel niet meer gebruikt. De twee laatste Oostenrijkse keizers, zij waren ook koningen van Bohemen, hebben zich immers niet in Praag laten kronen.

De met hermelijn afgezette mantel is van gouddraad en heeft een ingeweven leliemotief. De mantel is meer dan drie meter breed en heeft een lange sleep.

De mantel die de door Napoleon I in het zadel geholpen Beierse koning Maximiliaan I Jozef bij zijn kroning wilde dragen werd in 1806 bij Blanchon Cortet in Lyon, centrum van de zijde-industrie, besteld. De mantels, er werd ook voor de koningin een mantel vervaardigd, zijn vier meter lang en drie meter breed.

De roodzijden mantel, het fluweel is van zijde geweven, is een kopie van die van Napoleon I en even zwaar. De kleine Napoleon was bijna onder de last van zoveel bont en hermelijn bezweken maar voor de nieuwe Beierse monarchie moest een spectaculair symbool, hoe onpraktisch die ook mocht zijn, van koningschap worden vervaardigd.

De Beierse regering schrok van de hoge rekening die 34.600 livres of 15.858 gulden en 20 kreuzer bedroeg. Men verzette zich in het ministerie tegen de aanschaf van hermelijn voor de voering omdat ""der Bedarf dieses kostbahren und leicht verderbenden Pelzes nicht auf gegenwärtigen Zeitpunkt bestimmt gleich erforderlich sei"" ("De behoefte aan dit kostbare en
kwetsbare pelswerk op dit moment niet dringend is"). De koning en zijn premier, graaf Montgelas, stonden op een detaillering die "recht deed aan de koninklijke waardigheid" en in 1810 leverde de bontwerker van het Beierse hof, Anton Schuster, de gevoerde en gezoomde kroningsmantel aan het paleis. Hoewel ook de kostbare kronen, scepters, zwaard en andere regalia nu gereed waren werd de kroning zelf nooit uitgevoerd. Er zijn wel portretten van de Beierse koningen in hun kronings- of koningsmantels.

De mantel is door alle Beierse koningen gebruikt. Zij werd niet werkelijk gedragen, er zijn geen kroningen geweest, maar gebruikt op portretten of op een troonzetel gedrapeerd. Misschien hebben de koningen wel met de mantel geposeerd maar daarvan zijn geen bewijzen voorhanden.

Na de val van de Beierse monarchie werd de mantel van de koning, zonder het hermelijn, dat lijkt verloren te zijn gegaan, in het König Ludwig II-museum in het Slot Herrenchiemsee tentoongesteld. De koninginnenmantel bevindt zich in depot en werd in 2007 voor het eerst korte tijd tentoongesteld.

Maximiliaan I Jozef werd in 1822 door zijn hofschilder Joseph Stieler afgebeeld in de kroningsmantel met schitterende accessoires zoals een met goud geborduurde witte zijden dalmatiek, sjerp, schoenen, kousen en handschoenen. Van al deze pracht is, behalve het fluweel van de mantel, niets bewaard gebleven.

Koning Lodewijk II van Beieren liet voor zijn, niet gerealiseerde, verloving met Sophie in Beieren ook twee ""Prunkmäntel"" maken. Dergelijke pronkmantels hebben het model van koningsmantels maar hebben in het protocol van de hoven een andere rol gespeeld. Zij konden op ontvangsten worden gedragen en verwezen met hun hermelijn en fluweel aan de koninklijke, of vorstelijke, status van de drager.

De Beierse prins Otto heeft een koningsmantel bezeten die niet voor een kroning is gebruikt. De mantel werd na de abdicatie van de eerste Griekse vorst weer mee naar Beieren genomen en is verloren gegaan. Het hermelijn dat Lodewijk II in de baldakijn boven zijn troon in zijn kasteeltje Linderhof liet verwerken is waarschijnlijk afkomstig uit deze Griekse koningsmantel.

De purpergeverfde zijden kroningsmantel, ook pluviale genoemd, van de keizers van het Heilige Roomse Rijk is al zeer oud en stamt uit een Siciliaans atelier. Men dateert de vervaardiging van deze mantel in de 12e eeuw. Hij werd sinds de regering van Frederik II door veel keizers gedragen. Op de zoom staat een geborduurde Arabische gelukwens met de datering "in het jaar 528 van de Hadj". Dit suggereert dat de meer dan drie meter brede en door gouddraad en meer dan 100.000 parels en emailplaatjes elf kilo zware mantel in 1133 werd gestikt.

De mantel herinnert aan de korte periode dat de culturen van de Normandiërs, de Duitsers, de moslims en de Byzantijnen op Sicilië naast elkaar bestonden: de zogenaamde Arabisch-Normandische cultuur, waarin kunsten en wetenschap bloeiden.

Hoe de mantel in Duitsland terechtkwam is onzeker. De mantel wordt in 1246 voor het eerst in een Duitse oorkonde vermeld. Evenmin is bekend welke koning of keizer de mantel voor het eerst droeg. Het is misschien de koningsmantel van de koningen van Sicilië geweest. Bij de kroning van Karel IV in 1350 werd deze mantel in ieder geval gedragen en heet het "de mantel van de Heilige Karel" (bedoeld is Karel de Grote) te zijn.

De voering is aantoonbaar van recentere datum. In 1520 besloot de Gemeenteraad van Neurenberg - hij was met het bewaren van de regalia belast - om de oude en versleten voering te vervangen. Voor de kroning van keizer Karel V werd door de clarissen in een Neurenbergs klooster een met goud- en zilverdraad doorweven damasten voering in de mantel genaaid.

Een deel van de oude goudkleurige zijden voering met opvallende draken, bloemen, mensen en vogels is onder de nieuwe voering bewaard gebleven. Ook het gouden brokaat langs de rand is nog origineel.

De mantel werd in de kroningsrituelen gebruikt voor de "investituur". Dit Latijnse woord betekent "kleden" en wordt gebruikt voor een plechtige ambtsaanvaarding. Dat de keizer net als een geestelijke plechtig in een mantel werd gehuld duidde aan dat hij nu tot de geestelijke stand behoorde en een sacrale figuur werd. De kerk had de keizers dan wel buiten de kring van de priesters gesloten maar de aanspraken van de keizers op een bijzondere positie bleven bestaan.

Pas nadat de keizer de mantel had omgeslagen werd hij gekroond en werden hem het rijkszwaard en de scepter overhandigd.

In 1764 werd voor de kroning van Jozef II tot rooms-koning (beoogd opvolger van de keizer) een tweede mantel vervaardigd die een kopie is van de 12e-eeuwse mantel. Zo konden vader en zoon beiden een kroningsmantel dragen. In 1796 werd de mantel met de verdere regalia naar Wenen overgebracht. De mantel wordt daar, met een korte onderbreking van 1938 tot 1946 toen Adolf Hitler de symbolisch belangrijke regalia in zijn "Hoofdstad der Partij" Neurenberg liet bewaren, in de Hofburg bewaard.

Het nieuwe keizerrijk Oostenrijk liet een nieuwe kroningsmantel maken en de oude mantels zijn niet meer gebruikt. De drie keizers van het "Tweede Rijk", het Duitse keizerrijk dat van 1871 tot 1918 bestond, waren koningen van Pruisen en zij droegen geen keizerlijke mantel.

De kroningen van de Engelse en Britse koningen zijn met zeer veel ceremoniën en wisselingen van kleding verbonden. In de afgelopen eeuw heeft men zich vooral laten inspireren door het ceremonieel bij de Habsburgers en de Pausen. Er zijn daarom meerdere (hermelijnen) mantels in gebruik.

De oudste portretten van Engelse koningen laten hen in met bont gevoerde mantels zien. Een van de oudste waarheidsgetrouwe portretten van een Europese koning, dat van Richard II van Engeland, laat een rode met hermelijn gevoerde mantel zien. Koningin Elizabeth I werd als pas gekroonde Engelse koningin geportretteerd in een rijkgeborduurde goudkleurige mantel die nog niet lijkt op de latere kroningsmantels en ook verschilt van de die van Richard II.
Willem III draagt op het kroningsportret dat Godfrey Kneller maakte een breed openvallende met hermelijn gevoerde roodzijden mantel. Daaronder is rijke, met hermelijn bezette onderkleding te zien.
De "Parlementaire robe" waarin de koningin in de 21e eeuw het Parlement opent is op de keper beschouwd geen kroningsmantel maar heeft wel hetzelfde model.

Tijdens de kroning van een koning of koningin van het Verenigd Koninkrijk draagt de koning een korte "Robe Royal" of "Pallium Regale" met zilveren geborduurde kronen, nationale symbolen als rozen, distels, klavers en narcissen en zilveren adelaars op de vier hoeken. Verder zijn er kledingstukken als de liturgische "Stole Royal" of "armilla", een met juwelen bezette over de schouders gedragen stola en een korte purperen jas die tijdens het tweede deel van de ceremonie worden gedragen.

De gekroonde en gezalfde koning of koningin verlaat de kerk in een mantel met een zeer lange door acht heren of dames gedragen sleep. Koning George IV had wanneer men de afbeelding mag geloven negen heren, allen graven, aangezocht om de loodzware sleep van zijn mantel te dragen. Deze kroningsmantel wordt de "Imperial Robe" ("keizerlijke mantel") genoemd en is van purperen zijde afgezet met Canadese hermelijn en gevoerd met Engels satijn.

Wanneer een koning wordt gekroond, zal zijn echtgenote worden gekroond als niet-regerend "queen consort". Ook zij zal dan een kroningsmantel met een lange sleep dragen. Omgekeerd zal een prins-gemaal niet worden gekroond en alleen de mantel van zijn adellijke rang dragen. Prins Philip was in 1953 tijdens de kroning van zijn vrouw gehuld in de mantel van een hertog.

Alle aanwezige edellieden en hun echtgenotes droegen bij de kroningen, laatstelijk bij die van Elizabeth II, zeer kostbare gewaden die "coronation robes" worden genoemd. Deze verschillen van de ieder jaar bij de opening van het parlement gedragen "parliamentary robes" door hun kostbare stof, hermelijn, en details. Het is niet bekend of men bij de volgende kroning weer dergelijke mantels zal dragen maar zij zijn zo kostbaar dat de aanschaf voor veel edellieden een zware financiële last zal zijn.

De Franse koningen droegen tijdens en na hun kroning een lange blauwe fluwelen mantel met hermelijnen voering. De mantel werd in de loop der tijd steeds langer wanneer we afgaan op portretten van Lodewijk de Heilige met zijn korte mantel en de drie laatste Lodewijken van voor de revolutie met hun lange sleep. De mantels werden met tientallen geborduurde gouden lelies bezet.

Lodewijk XIII is de eerste vorst die een keten van een ridderorde, de Orde van de Heilige Geest, boven de mantel draagt. Deze draagwijze werd door zijn opvolgers nagevolgd.

De mantels van voor de Franse Revolutie gingen verloren maar in 1823 werd Karel X met alle oude ceremoniën gekroond. De nu in Reims bewaarde koningsmantel is misschien door hem gedragen, maar het kan ook een speciaal voor begrafenissen vervaardigde mantel zijn. Wanneer een gestorven Franse vorst werd bijgezet werd zijn kist immers met een goudgeborduurde mantel bedekt.

De laatste maal dat dit gebeurde was bij de bijzetting van Lodewijk XVII wiens hart in 2000 in de koninklijke grafkelder van Saint Denis werd geplaatst. Zoals de traditie dat voorschreef was ook toen de kleine kist bedekt met een mantel met gouden lelies en een koningskroon.

Napoleon I moest voor zijn kroning een ritueel bedenken dat recht deed aan de eeuwenoude tradities van de koningskroningen en toch duidelijk verschilde van de kroningen van de Bourbons. Op eigen tradities kon de kleine Corsicaanse edelman daarbij natuurlijk niet terugvallen. Hij koos voor een lange rode mantel met sleep die met gouden bijen, symbool van de Merovingische koningen, was bezaaid. De stijl was niet zwierig en barok, zoals bij de mantels van de laatste Bourbons het geval was, maar zij was classicistisch en martiaal.

Onder de zware mantel werd een wit, met gouden acanthusbladeren op de zoom geborduurd onderkleed, een variant op de middeleeuwse dalmatiek van goudkleurige stof, gedragen. Napoleon droeg onder zijn kroningsmantel niet het voor koningen gebruikelijke "Zwaard van Karel de Grote" waarmee de koningen zich hadden laten portretteren, maar een elegante sabel met een met juwelen bezet gevest.

De keizerin, Joséphine de Beauharnais, werd in dezelfde plechtigheid tot Keizerin der Fransen gekroond. Ook haar rode zijden kroningsmantel was met hermelijn gevoerd en had een lange sleep. Deze zware en onhandelbare mantel moest door meerdere dames gedragen worden. Napoleon droeg deze eervolle taak op aan zijn zusters maar deze protesteerden hevig. Joséphine was bij de clan der Bonapartes niet geliefd en zij vonden de taak beneden hun waardigheid. Uiteindelijk werd een compromis gevonden; de Bonaparte-prinsessen droegen de sleep van de keizerin maar zij hadden op hun beurt ieder een iets minder lange sleep die ook weer door enige dames werd gedragen.

De Franse kroningsmantels van Napoleon en Joséphine zijn niet bewaard gebleven maar aan de wel bewaard gebleven Beierse koningsmantel uit 1810, een kopie van de Franse mantel, kan men nog zien hoe de napoleontische mantel eruit moet hebben gezien. Volgens een overlevering waren de mantels zo zwaar dat Napoleon bijna onder het gewicht bezweek. Hij droeg boven de mantel ook nog een zware gouden keten van zijn Legioen van Eer.

Als koning van Italië bezat Napoleon ook een kroon en andere regalia. Napoleon koos voor een korte groene koningsmantel met vijfpuntige zilveren bloemen en een grote zilveren ster op de linkerschouder. De mantel werd met wit satijn gevoerd. Ook deze mantel is niet bewaard gebleven.

Lodewijk XVIII van Frankrijk droeg een kroningsmantel die niet wezenlijk van die van zijn broer Lodewijk XVI en grootvader Lodewijk XV verschilde. Zo werden de legitimiteit en het reactionaire karakter van de restauratie van het Huis Bourbon geïllustreerd.

Toen Karel X in 1830 door de bevolking van Parijs werd verjaagd, werd op een plein in Parijs een groot vreugdevuur ontstoken waarop de "symbolen van de monarchie" werden verbrand. Op tekeningen zien we een troon en lappen op deze brandstapel in vlammen opgaan. Misschien werden toen ook oude kroningsmantels verbrand. Na 1830 zijn er in elk geval geen kroningsmantels meer gedragen in Frankrijk.

Lodewijk Filips, de "Burgerkoning", en Napoleon III werden niet gekroond. Zij bezaten ook geen kroningsmantels.

De in Boedapest bewaarde Hongaarse koningsmantel is, net als de Stefanskroon, al zo oud dat men naar de herkomst alleen kan gissen. De mantel is opvallend groot en werd, zo schreven tijdgenoten, door de Koningin en haar dames voor De Heilige Stefanus, die in 1030 tot Koning der Magyaren werd gekroond, geborduurd. Op de rug staat een portret van de Koning met een kroon die niet de huidige Stefanskroon lijkt te zijn. Op de zoom identificeert een geborduurde tekst de mantel als het liturgische gewaad van een bisschop. Misschien was de mantel al ouder en is hij voor de kroning van de eerste christelijke Hongaarse koning aangepast. Ook is het mogelijk dat de koning, net als andere tijdgenoten, het koningschap als een sacraal ambt opvatte en een priesterlijke positie wou innemen. De mantel is nu bijna 1000 jaar oud en zeer sterk verkleurd. De stof is uiterst kwetsbaar.

In 1846 liet het Noorse parlement nieuwe kroningsmantels maken. Er werden vier rode zijden mantels vervaardigd die alle met hermelijn werden gevoerd. De twee prinselijke mantels zijn met open prinselijke kronen of diademen van verguld zilverdraad geborduurd. De twee koningsmantels zijn met gesloten beugelkronen geborduurd. De vier mantels zijn klokvormig en zij worden steeds smaller. De sleep is 365 centimeter lang en de mantels zijn ongeveer drie meter breed.

De te kronen koning en koningin liepen in een processie van Stiftsgård naar de kathedraal van Kristiania, het huidige Oslo. In de kerk legden zij hun prinselijke mantels af en werden door een minister en een bisschop gekleed met hun koninklijke gewaad. Daarmee liepen zij, met kroon, rijksappel en scepter in een plechtige optocht terug naar de Stiftsgård. De laatste kroning vond plaats in 1906 en Noorse koningen werden sindsdien alleen ingehuldigd. De vier mantels zijn desondanks wel bewaard gebleven.

De kroningsmantel van het in 1804 uitgeroepen keizerrijk Oostenrijk werd pas in 1830 vervaardigd. Frans I was immers al in Frankfurt gekroond als heilig rooms keizer (als "Frans II") toen hij dat (gekozen) keizerrijk ophief en besloot verder te regeren als (erfelijk) Oostenrijks keizer. Er was in 1804 geen gelegenheid of animo voor een nieuwe kostbare keizerskroning. Het rijk van de Habsburgers werd nog meer dan een decennium lang belaagd door de troepen van het revolutionaire Frankrijk onder aanvoering van Napoleon I.

Het ontwerp van de kroningsmantel was van de hand van Philipp von Stubenrauch (1784-1848) en de Weense meesterborduurder Johann Fritz borduurde de gouden eiken- en lauwertakken langs de randen en de tientallen heraldische gouden Oostenrijkse adelaars op de roodzijden mantel. De snit is zeer traditioneel barok gehouden. Hier is immers geen sprake van een middeleeuwse mantel met grote geborduurde figuren zoals de Duitse keizers die droegen. Evenmin werden nieuwe wegen in vormgeving en versiering ingeslagen. De Britse en ook de uit de 17e eeuw stammende Boheemse mantels met hun symmetrische versiering lijken model te hebben gestaan.

Afwijkend van de Boheemse mantel is de gouden zoom. Die sluit aan bij de traditie van de middeleeuwse kroningsmantels. De pelerine is van het gebruikelijke winterbont van hermelijnen maar de voering is van glanzende witte stof. Zo bleef de mantel relatief licht.

De Oostenrijkse kroningsmantel werd door de latere Keizer Ferdinand bij zijn kroning als co-regent van Hongarije gedragen. Later droeg de Hongaarse koning Frans Jozef de mantel bij zijn verlate kroning als "Apostolisch Koning van Hongarije". De mantel werd in 1916 voor het laatst gedragen door koning Karel van Hongarije, hij was ook de Oostenrijkse keizer maar in de Eerste Wereldoorlog was een kroning in Hongarije opportuun omdat dat land alleen aan de met de oude kroon van Sint-Stephanus gekroonde koningen gehoorzaamde. In Oostenrijk was een dergelijke formaliteit niet noodzakelijk om het keizerlijk gezag uit te kunnen oefenen. De mantel werd sinds het uitroepen van de Oostenrijkse en Hongaarse republieken niet meer gebruikt en wordt sindsdien in de Hofburg in Wenen bewaard en tentoongesteld.

Wanneer Frans Jozef geportreteerd werd liet hij zijn kroningsmantel of vaker nog de mantel van de Orde van het Gulden Vlies op een paspop plaatsen. De mantels en ordegewaden werden na 1850 niet meer gedragen of gebruikt. Ze werden echter wel op tal van portretten afgebeeld.

De Oostenrijkse keizers uit het huis Habsburg regeerden ook Lombardije en Venetië. Voor dit in 1815 op het Congres van Wenen geproclameerde Lombardisch-Venetiaanse Koninkrijk kon een eeuwenoude kroon, de IJzeren Kroon in de kerk van Monza worden gebruikt. Andere regalia waren niet voorhanden en voor de kroning van Ferdinand I op 6 september 1838 werd bij Johann Fritz in Wenen een nieuwe kroningsmantel besteld. Het ontwerp was wederom van de hand van Philipp von Stubenrauch. De mantel lijkt sterk op de Oostenrijkse keizerlijke kroningsmantel maar hij is van blauwe zijde. Volgens sommige bronnen zijn blauwe en oranje stof in de mantel verwerk omdat dat de kleuren van de Oostenrijkse Orde van de IJzeren Kroon zijn. De mantel is met moirézijde, gouden en zilveren borduursel en kant versierd. Die versieringen stellen medaillons met de ijzeren kroon, palmtakken, eikenbladeren en laurierbladeren voor.

De traditionele zoom van hermelijn ontbreekt. In plaats daarvan is er een brede rand van gestikt gouddraad aangebracht. De mantel wijkt ook af van het Oostenrijkse model door de sluiting met vuurgouden kwasten.

In 1859 verloren de Habsburgers hun gezag over Milaan en Lombardije en werd de slechts eenmaal gebruikte mantel naar Wenen gebracht. Daar wordt hij in de Hofburg bewaard en tentoongesteld.

De Moskovische vorsten en tsaren droegen zware mantels die met kostbaar bont van diverse in Siberië gevangen dieren zoals sabel en nerts waren gevoerd en gezoomd en waarvan de buitenzijde in de Byzantijnse traditie met veel religieuze symbolen was geborduurd. Daarvoor werden halfedelstenen, edelstenen, parels, goud- en zilverdraad gebruikt. Op de mantels werden ook portretten genaaid zodat deze erg zwaar en stijf waren.

Tsaar Peter de Grote werd al als kind gekroond in de oude Byzantijnse rite en met de oude Russische regalia en kroningsmantel maar als volwassene koos hij voor het Russische hof vooral West-Europese vormen en symbolen. Er zijn portretten bekend van Peter de Grote in een koningsmantel die naar Frans of Engels voorbeeld lijkt te zijn gemaakt.

De tsaren weken wel af van de in West-Europa verbreide traditie om purper te dragen en kozen voor goudgele mantels met brede hermelijnen voering. De Russische kroningsmantel was bezaaid met tientallen geborduurde keizerlijke wapens. Keizer Nicolaas II was in 1896 de laatste tsaar die een dergelijke mantel droeg. Ook de van een lange sleep voorziene Russische mantel werd met hermelijn afgezet en gevoerd en moet dus bijzonder zwaar zijn geweest.

Er zijn foto's bewaard van de laatste tsaar en de tsarina die voor een hofbal ter gelegenheid van het 300-jarig bestaan van de dynastie in de oude gewaden van vóór de hervormingen van Peter de Grote zijn gekleed. Zij lijken daarop op geschilderde iconen.

Ook de tsarina, de echtgenote van de tsaar, werd gekroond en dat betekent dat ook voor haar een passende mantel moest worden vervaardigd. Uiteraard was de mantel van een keizerin-consort kleiner dan die van een regerende keizer of keizerin.

De revolutionairen hebben de regalia en de kroningsmantels van Rusland zorgvuldig bewaard en geconserveerd. De mantels en veel andere attributen zijn in het Kremlin in Moskou en in musea in Sint-Petersburg te bezichtigen.

Ook in de koninkrijken Servië, Bulgarije en Roemenië werden in de 19e en 20e eeuw kroningsmantels gebruikt. Deze waren van het gebruikelijke met hermelijn gevoerde model. De in de eerste jaren na 1900 voor de koning gemaakte Servische kroningsmantel is bewaard gebleven.

De Zweedse koningen hebben hun mantel tot het laatste kwart van de 20e eeuw gebruikt. Koning Karel XVI Gustaaf van Zweden draagt zijn blauwe en met hermelijn gevoerde mantel niet maar laat deze op een troon achter zich draperen.

Buiten Europa werden ook koningen en keizers gekroond. Een aantal heeft ook een kroningsmantel gedragen. De keizer van het Centraal-Afrikaans Keizerrijk, Jean-Bédel Bokassa, kopieerde de kroningsmantel van Napoleon I.

De Braziliaanse keizers, zij behoorden tot het Portugese koningshuis van de Bragança, droegen schitterende hermelijnen kroningsmantels naar Europees model. De mantels waren met sterren en draken (een van de heraldische insignes van de familie) geborduurd.

De met Franse steun tot keizer van Mexico benoemde Oostenrijkse aartshertog Maximiliaan is met een kroningsmantel geportretteerd. De rode mantel heeft de gebruikelijke pelerine, zoom en voering van hermelijn. Op de mantel zijn talloze gouden adelaars met een slang in de snavel afgebeeld. Dit oude Azteekse motief was ook het zinnebeeld van het moderne Mexico.

Bij de Chinese en Japanse keizers kan men niet van kroningen en dus ook niet van kroningsmantels spreken. De keizers droegen en dragen wel bijzondere gewaden.

De in 1967 gekroonde sjah Mohamed Reza Pahlevi van Iran en zijn keizerin Farah Pahlavi droegen met gouddraad geborduurde mantels tijdens hun kroning. Alleen de mantel van de keizerin is met bont, men koos voor nerts, gevoerd. De twee mantels zijn na de val van de sjah in Iran achtergebleven en worden daar bij de kroonjuwelen in de nationale bank bewaard.

De koningen van Tonga dragen tot op de dag van vandaag bij hun kroning een mantel naar Europees model.





</doc>
<doc id="561766" url="https://nl.wikipedia.org/wiki?curid=561766" title="Redressiehelm">
Redressiehelm

Een redressiehelm of babyhelm is een helm die gebruikt kan worden om het afgeplatte hoofd van een baby of jong kind (plagiocefalie) te corrigeren. Schedelafwijkingen ontstaan door ongelijke groei van de schedeldelen; een en ander kan ontstaan door het vroegtijdig sluiten van een van de schedelnaden of door continue druk bij rugligging. Dit laatste kan ontstaan doordat de voorkeurshouding van de baby een afplatting van de schedel tot gevolg heeft. Deze voorkeurshouding kan in de baarmoeder al aanwezig zijn.

Per jaar worden in Nederland 200.000 baby's geboren, waarvan 10% een schedelafwijking heeft of ontwikkelt. Van deze 20.000 schedelafwijkingen herstelt circa 75% spontaan. Bij 5.000 baby's is het herstel niet spontaan, waardoor 1.700 tot 2.000 baby's in aanmerking komen voor een vorm van therapie. Deze beslissing wordt genomen door een medisch specialist, zoals een kinderarts of plastisch chirurg.

Vanaf 2013 wordt de redressiehelm in Nederland meestal niet meer vergoed vanuit het basispakket. De reden hiervan is het cosmetische belang in plaats van een noodzakelijk medisch belang. Hij wordt dus wel vergoed bij de indicatie craniosynostose. Sinds de redressiehelm hoofdzakelijk particulier wordt aangeboden variëren de prijzen van de helm van 545 tot 1175 euro.

De helm wordt meestal voorgeschreven als het kind tussen de 6 en 9 maanden oud is. Dan is de schedelnaad nog niet dicht en kan er nog met de schedeldelen 'geschoven' worden. Tevens neemt de schedel in de eerste vijf maanden met een omvang van ongeveer 8,5 cm toe, en bedraagt de groei vanaf de zesde tot de 18e maand gemiddeld slechts 0,6 cm per maand. Deze minder explosieve groei laat het dragen van een op maat gemaakte helm ook beter toe.

Er zijn vijf verschillende schedelvormen, met elk een ander verloop van de schedelnaden.


Door in de helm een holling te maken op de plaats waar de afvlakking is, en op de overige delen de helm passend te maken op de schedel, is het mogelijk de schedel in de richting van de holling te laten groeien. 

Er zijn drie verschillende manieren voor het maatnemen van een redressiehelm. De allereerste is het opmeten van het hoofd met een meetlint, ten tweede kan het hoofdje ingegipst worden. Ook is het mogelijk met een "scanner" een volledig driedimensionaal beeld van het hoofd te creëren. Vervolgens wordt een helm vervaardigd op het verkregen model van het hoofdje. Sommige redressiehelmen passen zo goed dat een kinband onnodig is.


</doc>
<doc id="561881" url="https://nl.wikipedia.org/wiki?curid=561881" title="Anomie">
Anomie

Anomie houdt een gemoedstoestand van individuen in, die gekenmerkt wordt door afwezigheid of afwijzen van standaarden of waarden. Het wordt ook beschouwd als sociale stoornis. In de internationale betrekkingen staat anomie voor een internationaal systeem zonder regels of normen.

Anomie als een sociale stoornis moet niet verward worden met anarchie. Het woord anarchie betekent gebrek aan regelaars, hiërarchie en bevel, waar anomie gebrek aan regels, structuur en organisatie beschrijft. Veel voorvechters van anarchisme beweren dat anarchie niet noodzakelijkerwijs leidt tot anomie, hoewel sommigen zeggen dat hiërarchische bevelen juist wetteloosheid in de hand werken, in plaats van rechtvaardig gedrag te stimuleren.

Het woord anomie is afgeleid van de Griekse woorden "a"- ("zonder") en "nomos" ("wet"). De Oude Grieken maakten onderscheid tussen "nomos" (νόμος) (wet), en "archè" (Αρχή) (uitgangspunt, axioma, principe).

De negentiende-eeuwse Franse pionier op het gebied van sociologie, Émile Durkheim gebruikte dit woord in zijn boek "Suicide" uit 1897, waar hij de oorzaken van zelfmoord uiteenzette. Hij gebruikte anomie als term om een toestand aan te duiden die op normloosheid zou berusten. Dit zou volgens Durkheim leiden tot gevoelens van buitensluiten en doelloosheid. Hij geloofde dat anomie het resultaat was van verandering van solidariteit in een gemeenschap die significante veranderingen in economische rijkdom had ondergaan, of deze nu ten goede kwamen aan het individu in kwestie of niet. Waar aanvankelijk sprake was van een "mechanische solidariteit" ging dit door het industrialisatieproces over in een "organische solidariteit".

Bij mechanische solidariteit is sprake van gelijkheid in een maatschappij met weinig sociale differentiatie waar dezelfde normen en waarden gevolgd worden en vanuit een collectief bewustzijn sprake is van een sterke sociale pressie tot conformisme.
Organische solidariteit ontstaat juist bij toenemende sociale differentiatie, wat het geval is bij arbeidsverdeling en specialisatie. Door de onderlinge afhankelijkheid en het besef dat de verschillende functies elkaar aanvullen ontstaat een nieuwe solidariteit, waarbij de sociale pressie afneemt. De maatschappij wordt nu niet mechanisch, maar organisch bij elkaar gehouden.
Bij een te snelle overgang kan echter de nieuwe ordening van functies, normen en waarden onvoldoende voltooid zijn, waardoor een bepaalde mate van anomie optreedt.

Ook zag hij een discrepantie tussen de ideologische theorieën en waarden en de haalbaarheid daarvan in het dagelijks leven, een vorm van cognitieve dissonantie. 

Volgens Durkheim bevorderden traditionele religies de basis voor de gemeenschappelijke waarden die het anomische individu zou missen. Bovendien betoogde hij dat de arbeidsverhoudingen zoals die zich hadden gemanifesteerd in het economisch leven van na de industriële revolutie individuen ertoe aanzetten egoïstische waarden na te streven in plaats van het zoeken naar het grotere goed van een gemeenschap.

Het anomiebegrip van Durkheim werd veel gebruikt en uitgewerkt door Robert K. Merton in zijn anomietheorie.

In de existentialistische roman "L'Étranger" van Albert Camus worstelt de hoofdpersoon Meursault met het opstellen van een individueel systeem van waarden om de waarden die verdwenen zijn te vervangen. Hij bevindt zich hierbij in een staat van anomie, zoals blijkt uit de apathische openingszin: "Aujourd'hui, maman est morte. Ou peut-être hier, je ne sais pas" ("Vandaag is mama overleden. Het zou ook gisteren kunnen zijn, ik weet het niet.").

Dostojevski, die vaak beschouwd wordt als de filosofische voorganger van het existentialisme, gebruikte dikwijls eenzelfde bezorgdheid in zijn boeken. In De gebroeders Karamazov vraagt Dmitri Karamazov aan zijn atheïstische vriend Rakitin, " '...without God and immortal life? All things are lawful then, they can do what they like?' " (" '...zonder God en onsterfelijkheid? Dan zijn alle zaken rechtvaardig, ze kunnen doen wat ze willen?' ").

Raskolnikov, de antiheld van Dostojevski's boek "Misdaad en Straf", gebruikt deze filosofie als hij een oude lommerdhouder en haar zuster vermoordt, terwijl hij redeneert "ik doodde geen mens, ik doodde een principe!".

In recenter tijden worden de hoofdpersonen in Martin Scorseses film Taxi Driver en Chuck Palahniuks Fight Club beschouwd als lijdend aan anomie.



</doc>
<doc id="562079" url="https://nl.wikipedia.org/wiki?curid=562079" title="Blind Fury">
Blind Fury

Blind Fury is een Amerikaanse actiefilm uit 1989 onder regie van Phillip Noyce. Het verhaal hiervan is losjes gebaseerd op "Zatoichi Challenged" uit 1967, het zeventiende deel in de Japanse "Zatoichi"-filmserie.

De film draait om "Nick Parker" (Rutger Hauer), een soldaat uit het Amerikaanse leger die tijdens de Vietnamoorlog in een gevecht met de vijand door een ontploffing zwaargewond wordt. Omdat er daarna niets van hem vernomen wordt, wordt hij als vermist opgegeven. Hij is echter niet dood, maar hij is gered door een inheemse stam, die zijn wonden verzorgen in hun dorp. Naderhand blijkt dat hij blijvend blind is geworden. Van de zwaardmeester van het dorp leert hij om blind te vechten met zijn blindenstok annex samoeraizwaard.

Jaren later keert hij terug naar de Verenigde Staten om zijn oude vriend van het leger, "Frank Devereaux" (Terry O'Quinn), op te zoeken. Deze blijkt ontvoerd te zijn door de maffia en gedwongen te worden om in een drugslaboratorium te werken. Devereaux weigert verder te werken, en de maffia ontvoert daarom zijn zoontje "Billy" en vermoordt zijn echtgenoot. Parker is getuige van de ontvoering en komt Billy te hulp. Samen ontvluchten ze de maffia en proberen Devereaux te bevrijden.

Onder indruk van Nick's zwaardkunsten, huurt de maffia een japanse zwaardmeester (Sho Kosugi) in om Nick te bevechten, waarna de onvermijdelijke confrontatie volgt.


"Blind Fury" betekende het producerdebuut van acteur Tim Matheson. Matheson was zelf fan van de Zatoichi-films. Samen met co-producer Daniel Grodnik probeerde Matheson zeven jaar lang een distributeur voor de film te vinden. In 1986 sloten de twee een deal met Tri-Star Pictures. Volgens Grodnik waren verschillende schrijvers en regisseurs bij het project betrokken voordat Phillip Noyce werd gekozen als regisseur. De opnames vonden plaats in het Middenwesten van de Verenigde Staten. De productie werd onder andere gehinderd door het warme en vochtige weer. Vanwege de hitte besloten de producers een zwembad aan te schaffen voor de acteurs.

De film werd redelijk tot matig ontvangen door critici. Op Rotten Tomatoes scoort de film 67% aan goede beoordelingen. Roger Ebert en Gene Siskel gaven de film een goede beoordeling.

Er stond een vervolg gepland op de film, maar die is nooit gemaakt.


</doc>
<doc id="563072" url="https://nl.wikipedia.org/wiki?curid=563072" title="De Rachel">
De Rachel

De Rachel is een haarcoupe, zoals deze werd gedragen door Jennifer Aniston in de jaren negentig in de sitcom Friends. Deze in laagjes geknipte shag met rechte lagen erdoor, is genoemd naar het door Aniston gespeelde personage Rachel Green. Hij werd bedacht door Anistons hairstylist, Chris McMillan. De Rachel werd immens populair, vooral bij de jongere vrouw en werd de moderne haarhype van Farrah Fawcetts jaren zeventig "flip."

Hoewel Aniston de coupe slechts gedurende twee seizoenen van Friends droeg (vanaf het begin van het derde seizoen had ze haar haar in een meer traditionele, lange coupe) bleef het een van de kenmerken van haar personage. In de serie werden grappen over de populaire coupe van Aniston verwerkt.


</doc>
<doc id="563107" url="https://nl.wikipedia.org/wiki?curid=563107" title="Slijter">
Slijter

Een slijter is een ander woord voor een verkoper van kleinhandel. 

Een persoon die grote hoeveelheden handelswaar koopt (groothandel; en dus niet zelf maakt) en deze dan weer in kleine hoeveelheden verder verkoopt (kleinhandel of detailhandel), wordt een slijter genoemd.

Vroeger bestonden naast de diverse soorten slijters zoals broodslijters en vleesslijters ook drankslijters. Omdat het vrij verstrekken van gedestilleerde dranken uit de hand liep werd in 1882 een wet ingevoerd door de overheid van Nederland en in België met de Wet Vandervelde in 1919. Door deze strenge regels voor drankslijters werd de kleinhandel van drank min of meer aan banden gelegd. Drankslijters dienden zich vast te gaan vestigen en zo ontstonden de eerste echte slijterijen. De term drankslijter veranderde door het vast vestigen van de diverse kleinhandelaren automatisch in slijter.
In de volksmond wordt dus onder slijter verstaan: een handelaar die zijn/haar winkel (lees slijterij) heeft ingericht voor alleen en uitsluitend de verkoop van alcoholische dranken voor gebruik elders dan ter plaatse.

Het beroep drankhandelaar dankt zijn naam aan het in kleine hoeveelheden verkopen van alcoholische dranken. Vroeger (eind 19e eeuw) werd gedistilleerde drank namelijk in grote mandflessen geleverd aan de plaatselijke horecagelegenheid met verlof voor het schenken van alcoholhoudende dranken. Daar men ook thuis nog graag van een borreltje wilden genieten, namen zij een maatje (0,1 liter) mee naar huis. Een drankenhandelaar kocht dus mandflessen in en sleet deze in maatjes aan de consument, die ze thuis opdronk. Heden ten dage wordt er onderscheid gemaakt in het verstrekken van alcoholhoudende dranken voor gebruik ter plaatse (een horecazaak) en gebruik elders dan ter plaatse (een slijterij).

Wie zich als drankenhandelaar wil vestigen, heeft specifieke kennis nodig. Vanzelfsprekend over (alcoholhoudende) drank, maar ook over andere zaken, zoals winkelconcepten en wettelijke verplichtingen. Voor Nederland staan deze wettelijke verplichtingen omschreven in de Drank- en Horecawet.

In een aantal landen hebben alleen staatsbedrijven het monopolie alcoholische dranken te mogen verkopen. In Zweden gaat dit via de zogenaamde Systembolaget.




</doc>
<doc id="563171" url="https://nl.wikipedia.org/wiki?curid=563171" title="Heinrich Gottlieb Ludwig Reichenbach">
Heinrich Gottlieb Ludwig Reichenbach

Heinrich Gottlieb Ludwig Reichenbach (Leipzig, 8 januari 1793 - Dresden, 17 maart 1879) was een Duitse natuuronderzoeker (zoöloog en botanicus).

Hij was de zoon van Johann Friedrich Jakob Reichenbach, conrector aan de Thomasschule in Leipzig en auteur van het in 1818 verschenen eerste Grieks-Duits woordenboek. Ook zijn eigen zoon Heinrich Gustav Reichenbach was botanicus, onderzoeker van orchideeën.

Reichenbach studeerde in 1810 af in de geneeskunde en de natuurlijke historie aan de Universität Leipzig, waar in 1815 tot doctor in de natuurwetenschappen en in 1817 tot doctor in de geneeskunde promoveerde.
Hij verkreeg in 1818 het recht om te doceren en werd in hetzelfde jaar buitengewoon hoogleraar. In 1820 werd hij gewoon hoogleraar in de natuurlijke historie aan de faculteit der geneeskunde in Dresden. Reichenbach was daar tot 1862 werkzaam. Hij was tegelijkertijd ook directeur van het zoölogisch museum ("Museum für Tierkunde") in Zwinger. Daarnaast leidde hij de door hem zelf opgerichte botanische tuin ("Botanischer Garten der Technischen Universität Dresden").

Reichenbach was van 1836 tot 1866 voorzitter van "Isis“, het meest gerenommeerde natuurwetenschappelijk gezelschap in Dresden. In 1834 werd op zijn initiatief de "Dresdener Tierschutzverein“ (vereniging ter bescherming der dieren) opgericht die net als "Isis“ nog steeds bestaat.

Reichenbach maakte zich zowel verdienstelijk in de wetenschap van de flora als de fauna in zijn serie publicaties. Hij streefde een natuurlijke indeling van de soorten na. In 1828 richtte hij het gezelschap voor botanie en tuinbouw "Flora" op waarin hij tot 1843 als bestuurder actief was.

Tot zijn bekendste werken behoort zijn "Vollständige Naturgeschichte der Säugetiere und Vögel" ("volledige natuurlijke historie van de zoogdieren en vogels"). Zowel zijn botanische als zoölogische werken zijn met kwalitatief goede afbeeldingen geïllustreerd, die voor een deel door hem zelf werden getekend.

Hij beschreef 105 vogelgeslachten, 12 vogelsoorten en 28 ondersoorten. Als eerbetoon is de wetenschappelijke naam van het donkersporig bosviooltje ("Viola reichenbachiana" Jord. ex Bor.) naar hem vernoemd (een zoganaamd eponiem). 



</doc>
<doc id="563428" url="https://nl.wikipedia.org/wiki?curid=563428" title="ATC-code N">
ATC-code N

ATC-code N betreft een hoofdgroep van het Anatomisch Therapeutisch Chemisch Classificatiesysteem en wel middelen die inwerken op het zenuwstelsel.

De hoofdgroep bevat de volgende therapeutische subgroepen:



</doc>
<doc id="563496" url="https://nl.wikipedia.org/wiki?curid=563496" title="Neospora caninum">
Neospora caninum

Neospora caninum is een parasitair protozoön uit de stam van de apicomplexa dat in 1984 bij honden is ontdekt. Tot die tijd werd "N. caninum" verward met "Toxoplasma gondii". De eindgastheer voor deze parasiet is de hond (caninum). In 1990 is "N. caninum" ook vastgesteld bij runderen, waar deze parasiet abortus kan veroorzaken, wat tot economische schade kan leiden, door verlies van het kalf en daling van de melkproductie.


</doc>
<doc id="564259" url="https://nl.wikipedia.org/wiki?curid=564259" title="Parvovirose">
Parvovirose

Parvovirose is een ziekte die veroorzaakt wordt door een parvovirus. Het virus komt bij zeer veel diersoorten voor, maar de virussen kunnen meestal niet overgaan van één diersoort naar een andere.
De ziekte is vooral bekend bij honden en katten. Veel diersoorten hebben een voor die soort specifieke variant van het parvovirus, sommige zelfs meer dan een. Bij mensen veroorzaakt parvovirus B19 de vijfde ziekte.



</doc>
<doc id="564267" url="https://nl.wikipedia.org/wiki?curid=564267" title="Felien immunodeficiëntievirus">
Felien immunodeficiëntievirus

Kattenaids, ook wel felien immunodeficiëntievirus (FIV) (Engels: "feline immunodeficiency virus") genoemd, is een ziekte bij katten, andere katachtigen en hyena's. Het is een retrovirus dat in 1986 voor het eerst is beschreven in de Verenigde Staten. Wereldwijd is inmiddels 11 % van de katten besmet.

Besmetting vindt vaak plaats door (bijt)wonden toegebracht bij gevechten tussen katten. Er zijn echter ook aanwijzingen dat normaal contact tussen katten (via oraal, rectaal en vaginale afscheiding) de ziekte kan overbrengen. De ziekte vertoont sterke gelijkenissen met aids bij mensen, hoewel katten geen hiv kunnen oplopen en mensen geen fiv. Katten worden dan ook vaak gebruikt voor onderzoek naar aids.

FIV infecteert verschillende typen immuuncellen, waaronder monocyten, macrofagen, B- en T-lymfocyten. Chronische infectie wordt gekenmerkt door een sterke vermindering van CD4+ T-helpercellen en verlaging van de ratio van CD4+:CD8+ cellen, tijdens de asymptomatische fase. Daalt de hoeveelheid T-helpercellen onder een bepaalde grens, dan treedt immuundysfunctie op. Deze symptomatische fase ('kattenaids') kenmerkt zich door secundaire en opportunistische infecties.

Hoewel oorspronkelijk werd gedacht dat de afname van CD4+ T-lymfocyten te wijten is aan het doden van deze cellen door FIV, wordt dit veroorzaakt door chronische activatie van het immuunsysteem.



</doc>
<doc id="564278" url="https://nl.wikipedia.org/wiki?curid=564278" title="Maagtorsie (honden)">
Maagtorsie (honden)

Een maagtorsie (ook wel "maagkanteling" of "volvulus" genoemd) is een acuut levensbedreigende aandoening die vooral bij grote hondenrassen voorkomt, en ogenblikkelijk ingrijpen van een dierenarts vereist. De mortaliteit van behandelde dieren ligt tussen 20-45%.

De maag draait in de buikholte om zijn as. Dit gebeurt meestal in de richting van de wijzers van de klok. De precieze oorzaken van een maagkanteling zijn wetenschappelijk nog niet volledig achterhaald. De kanteling kan het gevolg zijn van een maagdilatatie. Door de maagkanteling worden het duodenum en de slokdarm afgekneld. Gassen, die door fermentatie ontstaan, vloeistof en voedsel kunnen niet meer worden afgevoerd en de maag zal opzwellen. Door de opzwelling van de maag wordt de bloedsomloop van de grote vaten ( vena cava caudalis en leverpoortader) en van de maag zelf belemmerd, de druk op het middenrif stijgt waardoor de ademhaling bemoeilijkt wordt. Doordat alle organen minder van bloed worden voorzien zal een torsie van de maag snel leiden tot shock en in een later stadium tot de dood.

Bijkomend kan de milt afgekneld geraken.

Spelen of stoeien kort na het eten vergroot de kans op een maagtorsie aanzienlijk. Bij oudere honden komt het probleem vaker voor, evenals bij honden die snel en veel eten. Ook honden waarvan verwanten de aandoening doorgemaakt hadden, hadden een grotere kans om deze op te lopen.

Veertig procent van alle Duitse doggen krijgt te maken met maagtorsie, en ook andere rassen met een grote borstkas schijnen kwetsbaar te zijn. Dobermanns, reuzenpoedels, Sint-Bernards, setters en Weimaraners hebben ook bovengemiddeld te kampen met deze aandoening.

De symptomen van een maagtorsie bij honden zijn een opzetting van de buik vlak achter de ribben. De buik is vaak strak gespannen en tikken op de buik geeft een hol geluid (Tympanie). De honden zijn vaak rusteloos of juist sloom en er bestaan braakneigingen zonder dat er daadwerkelijk wordt overgegeven. De dieren vertonen een moeizame ademhaling en hebben pijn. De symptomen gaan vaak snel over in een shock symptomatiek.

De diagnose van een maagkanteling wordt het best door middel van een röntgenfoto gesteld. Als de hond tijdens de opname op zijn rechter kant ligt en de maag volgens de wijzers van de klok is gedraaid, ziet men een typisch beeld (zie opname rechts). Door de draaiing van de maag ontstaan twee met gas en voedsel gevulde compartimenten die duidelijk zichtbaar zijn. Het wordt vaak ook van een "double bubble" beeld gesproken. Door de opname kan een maagkanteling in de meeste gevallen van een maagdilatatie worden gedifferentieerd. Enkel als de draaiing niet volgens de wijzers van de klok is gebeurd treedt de opdeling in twee compartimenten niet op (zelden).

Verder kan men op een röntgenfoto een eventuele gasopstapeling in de maagwand (emfyseem) zien. Het emfyseem ontstaat door de verminderde doorbloeding en de necrose van de maagwand en dient als een prognostisch hulpmiddel.

De dierenarts kan met behulp van een maagsonde proberen om het gas te laten ontsnappen. Dit lukt door de draaiing van de slokdarm niet altijd. Meestal wordt het gas met behulp van een holle naald door de buikwand heen verwijderd. Tijdens de chirurgische ingreep zal de arts de maag legen en in de juiste stand draaien, en zo nodig de milt verwijderen. Die is soms meegedraaid en kan dan afsterven. Daarna wordt de maag aan de buikwand vastgemaakt. Dit verkleint de kans op herhaling. Zo'n gastropexie wordt bij gevoelige rassen ook wel preventief uitgevoerd.

Bij het vermoeden van een maagtorsie dient men zeer snel te handelen. De duur van de torsie is in grote mate bepalend voor de prognose van de hond. Men dient de hond zo snel mogelijk naar een dierenarts te vervoeren. Hierbij is het belangrijk de hond zijn positie zelf te laten kiezen en hem zo weinig mogelijk te manipuleren. Honden met een maagtorsie hebben sterke pijn en kunnen hun eigenaars bijten (neem desnoods preventieve maatregelen).

Ook al is de medische wetenschap het niet altijd eens over de oorzaak van een maagkanteling, toch wordt algemeen aangenomen dat de volgende maatregelingen kunnen bijdragen aan het voorkomen hiervan:


</doc>
<doc id="564483" url="https://nl.wikipedia.org/wiki?curid=564483" title="Nicolaes Tulp">
Nicolaes Tulp

Dr. Nicolaes (Claes Pieterszoon) Tulp (Amsterdam, 9 oktober 1593 - aldaar, 12 september 1674) was een van de beroemdste artsen uit de 17e eeuw en burgemeester van Amsterdam.

Nicolaes Tulp werd in Amsterdam geboren als "Claes Pieterszoon". Zijn familie kwam uit de Zaanstreek. In 1611 vertrok hij naar Leiden om daar geneeskunde te studeren. In 1614 keerde hij terug om zich in Amsterdam als medicinae doctor te vestigen. In 1617 trad hij in het huwelijk met Eva Egbertsdr. van der Voech. Toen hij in 1622 schepen werd van de stad, koos hij als wapen voor zijn schepenzegel een tulp. Het motief gebruikte hij ook op het uithangbord aan zijn huis (op Keizersgracht 210). Rond dezelfde tijd liet hij zijn naam veranderen naar Nicolaes Tulp.

Tulp was al snel een veelgevraagd geneesheer en om zijn vele patiënten te bezoeken, in het bezit van een koetsje met daarop ook een afbeelding van een tulp. Daarnaast was hij actief in het stadsbestuur. Zijn dubbele posities als arts en politicus maakten dat hij veel invloed had.

In 1628 werd Tulp benoemd tot "praelector anatomiae" (voorlezer in de anatomie) van het chirurgijnsgilde. Dat college vergaderde in de Pietershal, de voormalige kapel van het Pietersklooster aan de Nes. Later betrok het gilde een speciale snijzaal in de Waag op de Nieuwmarkt. Elke winter gaf Tulp hier lessen in anatomie en ontleding van het menselijk lichaam. Om dit wettelijk te mogen doen, mocht hij alleen lijken gebruiken van opgehangen criminelen. In deze functie werd hij vier jaar later afgebeeld door Rembrandt op diens 'Anatomische les van Dr. Nicolaes Tulp'.

In 1636 nam Tulp het initiatief voor een receptenboek of Farmacopee voor apothekers waarin een standaardisering voor de samenstelling en doseringen van verschillende medicijnen werd opgenomen. Dankzij nieuwe handelsroutes hadden apothekers in Amsterdam namelijk toegang tot meer kruiden en specerijen uit het oosten. Bovendien was Tulp geschrokken door het feit dat er veel waardeloze anti-pest geneesmiddelen in omloop waren. Dit boek, de 'Pharmacopoea Amstelredamensis', werd al snel verplichte lectuur voor apothekers, en het apothekersgilde gebruikte het boek als basis om een examen te maken dat nieuwe apothekers af moesten leggen alvorens een zaak te mogen openen.

Tulp bleek ook een goed psycholoog te zijn, blijkens zijn bevindingen van een placebo-effect. Opvallend in het boek is zijn beschrijving van de sectie op het lichaam van een ‘Indische Satyr’: de orang-oetan.

Tulps indrukwekkendste werk op medisch gebied publiceerde Tulp in 1641; zijn "Observationes Medicae". Tulp schetste hierin uitvoerig 231 ziekte- en sterfgevallen. Hij beschreef bijvoorbeeld de toestand van de longen van een lichaam waarop hij sectie heeft verricht en legde, voor zover bekend, als eerste medicus de link tussen roken en de mogelijk negatieve effecten ervan op de longen.

Tulp schreef de eerste versie voor zijn zoon, die net was afgestudeerd in Leiden. Hij schreef het boek in het Latijn, een taal die de meeste mensen niet konden lezen, om te voorkomen dat mensen zelf op basis van zijn boek hun ziekte zouden gaan proberen te behandelen. Het boek bevat ook anatomische tekeningen van dieren die door de VOC werden meegenomen uit onder andere India en Afrika. Verder bevat het een reeks verhalen over medische operaties, waaronder het verhaal van Jan de Doot, die een niersteen bij zichzelf zou hebben verwijderd.

Het boek werd in 1651 herdrukt door Lodewijk Elzevir.

In 1652 besloot Nicolaes Tulp definitief afscheid te nemen van zijn functie als arts. Zijn werkzaamheden werden steeds moeilijker te combineren met zijn werk voor het stadsbestuur. Twee jaar later werd hij voor de eerste keer burgemeester van Amsterdam, er zouden nog drie ambtstermijnen volgen. Onder zijn beheer werkte Artus Quellinus aan het beeldhouwwerk van het Amsterdamse stadhuis, het tegenwoordige Paleis op de Dam. Ook haalde hij Paulus Potter naar Amsterdam, die zijn zoon Dirck Tulp portretteerde. Zijn dochter Margaretha, uit zijn tweede huwelijk met Margaretha Pietersdr. de Vlaming van Outshoorn, trouwde in 1655 met Jan Six.

Tulp stond bekend als een steile calvinist. Hij verbood al te uitbundige huwelijkspartijen in een tijd toen Amsterdam geplaagd werd door de pest. In 1672 hield Tulp een feestje vanwege het 50-jarig ambtsjubileum in de raad van Amsterdam. Het feest vond plaats in een tent in de tuin achter zijn huis, met veel toespraken en gedichten. Toen er kritiek kwam, haastte Tulp zich te verklaren dat men van houten borden had gegeten, melk had gedronken en dat het menu uit stokvis, sla, haring en andere Hollandse gerechten had bestaan. In 1673 werd Tulp benoemd tot "Gecommitteerde Raad" in Den Haag. Nicolaes Tulp overleed in 1674 en werd begraven in de Nieuwe Kerk in Amsterdam.

In Amsterdam is het Professor Tulpplein (Sarphatibuurt) naar hem genoemd; in Amstelveen heette het ziekenhuis eerst 'Nicolaes Tulpziekenhuis', nu ziekenhuis Amstelland. Bij de opening van het academisch jaar op 3 september 2013 heeft het gebouw van domein Gezondheid van de Hogeschool van Amsterdam op Tafelbergweg 51 de naam Nicolaes Tulphuis gekregen.


</doc>
<doc id="564542" url="https://nl.wikipedia.org/wiki?curid=564542" title="Bert Keizer">
Bert Keizer

A. A. (Bert) Keizer (Amersfoort, 1947) is een Nederlandse arts, filosoof en schrijver.

Na de hbs-B ging hij in 1968 filosofie studeren in het Engelse Nottingham, maar keerde in 1972 terug naar Nederland voor een studie geneeskunde in Amsterdam. In 1981 legde hij zijn artsexamen af en was daarna korte tijd in Kenia werkzaam; daarna werd hij verpleeghuisarts in Amsterdam. 

Zijn doorbraak als schrijver kwam in 1994 met "Het refrein is Hein", een zeer openhartige schets van gebeurtenissen in een verpleegtehuis, inclusief stukken over euthanasie en hulp bij zelfdoding, die nogal wat stof deden opwaaien maar die door artsen over het algemeen als zeer reëel werden beoordeeld. Hij schuwde niet om over de emoties van de patiënt, maar ook over die van de dokter uit te weiden. Hij heeft ook een klinische en volgens sommigen pessimistische kijk op zin en onzin in de gezondheidszorg en geneeskunde. Zijn stukjes over het verpleegtehuis, waar veel leed is en de dood nooit ver weg, werden hem niet altijd in dank afgenomen. In 2004 werd hij zelfs op non-actief gesteld door zijn werkgever, die het niet goed uitkwam dat over bepaalde misstanden (die overigens in de meeste Nederlandse verpleegtehuizen gelden of golden) werd gepubliceerd.

Bert Keizer schrijft een column in het artsenblad Medisch Contact onder de titel "Zonder handschoenen" en heeft een wekelijkse column in dagblad Trouw.



</doc>
<doc id="564979" url="https://nl.wikipedia.org/wiki?curid=564979" title="Perry Como">
Perry Como

Pierino (Perry) Como (Canonsburg (Pennsylvania), 18 mei 1912 - Jupiter Inlet Colony (Florida), 12 mei 2001) was een Amerikaanse zanger. Van zijn platen werden in totaal meer dan 60 miljoen exemplaren verkocht.

Hoewel hij altijd al graag zong, was zijn grootste wens om kapper te worden. Na het behalen van zijn middelbareschooldiploma opende hij een kapperswinkel. In 1933 trouwde hij met zijn jeugdliefde, Roselle Belline. Ze bleven getrouwd tot zij overleed.

Como ging in 1933 zingen bij de band van Freddy Carlone in Ohio. Drie jaar later werkte hij bij Ted Weems' Orchestra waarmee hij ook voor het eerst platen opnam. Het eerste nummer heette "You Can't Pull the Wool over My Eyes", en werd opgenomen bij Decca Records.

Toen Weems in 1942 zijn band ophief ging Como naar CBS, waar hij gedurende enkele jaren zonder veel succes voor bleef opnemen. Rond deze tijd had de voormalige kapper besloten terug te keren naar Canonsburg, zijn familie en zijn kapperswinkel. Juist toen hij op het punt stond zijn zangcarrière er definitief aan te geven, haalden twee producers van NBC hem over voor de "NBC Supper Club" te gaan optreden. Hierna oogstte hij meer en meer succes in theaters en nachtclubs.

In 1943 tekende hij een exclusief contract met RCA Victor, en bleef bijna 50 jaar bij dat bedrijf.

In 1945 nam hij de pop-ballade "'Til the End of Time" op, een lied gebaseerd op Chopins "Polonaise in As", en dat bleek het begin van een zeer succesvolle carrière te zijn. Como was de eerste artiest die van 10 platen elk meer dan een miljoen exemplaren wist te verkopen. Ook trokken zijn televisieshows meer kijkers dan die van enige andere zanger. In 2010 gebruikte postbedrijf TNT Post het lied genaamd Magic Moments van Como in de kerstcommercial van het bedrijf.

In een lijst van Joel Whitburn staan veertien van zijn nummers die de eerste plaats in de Amerikaanse hitlijsten gehaald hebben:

Op 14 maart 1958 werd Como's hit "Catch a Falling Star" door de RIAA tot haar eerste gouden plaat uitgeroepen. Zijn laatste hit was een cover van Don McLeans "And I Love You So", opgenomen in 1973.


</doc>
<doc id="565559" url="https://nl.wikipedia.org/wiki?curid=565559" title="Blaasgruis">
Blaasgruis

Blaasgruis is een , die problemen kan geven bij het plassen. Door kristalvorming worden de urinewegen van het dier beschadigd. Dit kan zeer pijnlijk zijn voor de kat en kan ook leiden tot een infectie aan de urinewegen.

Blaasgruis is te herkennen aan:

Doordat het plassen pijnlijk wordt voor de kat, associeert het de kattenbak met iets onplezierigs. Om deze reden gaat de kat op zoek naar andere plaatsen om te plassen. Blaasgruis is te behandelen met speciaal dieet, soms zal de dierenarts vragen om een urinemonster om vast te stellen of er sprake is van een infectie en/of blaasgruis.



</doc>
<doc id="565619" url="https://nl.wikipedia.org/wiki?curid=565619" title="Risperidon">
Risperidon

Risperidon (Risperdal) behoort tot de atypische antipsychotica. Het middel is geregistreerd voor gebruik bij de behandeling van schizofrenie, ernstige agressie bij dementie, en manische episodes. Artsen zetten risperidon ook in bij andere aandoeningen als bipolaire stoornis, sommige depressies en het syndroom van Gilles de la Tourette. In lage doseringen wordt het ook ingezet bij stoornissen in het autismespectrum. 

Van risperidon is niet bekend hoe het exact werkt. Er bestaan wel enkele theorieën over hoe risperidon werkt en wel is bewezen dat risperidon kan helpen om bepaalde symptomen van psychiatrische stoornissen te verhelpen. Het is een atypisch antipsychoticum met sterke antiserotonerge (5-HT2) en antidopaminerge (-D2) activiteit en met matige α1-blokkerende eigenschappen. Risperidon heeft een gering α2-blokkerend en antihistaminerg (-H1) vermogen. Het heeft geen affiniteit tot de cholinerge receptor.

Om de kans op tardieve dyskinesie, een ongeneeslijke bijwerking die bij langdurig gebruik van hoge doses antipsychotica kan optreden, zo klein mogelijk te maken moet zo laag mogelijk worden gedoseerd.

Op 11 april 2005 heeft de Amerikaanse Food and Drug Administration een waarschuwing uitgegeven dat bij ouderen, die dement zijn, en een gedragsstoornis hebben die met risperidon wordt behandeld, de sterftekans met een factor 1,6 tot 1,7 toeneemt.

Behalve mogelijke bijwerkingen als diabetes, beroertes en gewichtstoename, kan het middel een verhoogd prolactinegehalte veroorzaken, hetgeen borstvorming (ook bij jongens) en andere klachten zoals onregelmatige menstruatie tot gevolg kan hebben.

Metabolisering verloopt via CYP2D6 tot o.a. actief 9-hydroxyrisperidon (= paliperidon) met eenzelfde activiteit als risperidon. Risperidon en 9-hydroxyrisperidon vormen samen de actieve antipsychotische fractie.

Op 2 oktober 2013 verscheen er een brief met een waarschuwing van de fabrikant tegen het gebruik van risperidon tijdens staaroperaties.


</doc>
<doc id="565661" url="https://nl.wikipedia.org/wiki?curid=565661" title="Peter Breggin">
Peter Breggin

Peter Roger Breggin (11 mei 1936) is een psychiater uit de Verenigde Staten, een criticus van de biologische psychiatrie, elektroconvulsietherapie en het voorschrijven van psychofarmaca en de auteur van boeken als "Toxic Psychiatry" (Giftige Psychiatrie), "Medication Madness", "Talking Back to Prozac" (Terugkomen op Prozac) en "Talking Back to Ritalin" (Terugkomen op Ritalin).

Breggins achtergrond omvat o.a. Harvard College, Case Western Reserve Medical School, een fellowship op Harvard Medical School, een tweejarige stagebij het National Institute of Mental Health (NIMH), en een faculteitspositie op de Johns Hopkins University, afdeling advies. Breggin heeft een eigen praktijk sinds 1968, waarin hij geen psychiatrische medicatie gebruikt.

Breggin is een van de bekendste critici van psychiatrische medicatie. Hij bepleit psychologische en sociale menselijke diensten. Hij voert al meer dan drie decennia voert campagne tegen psychofarmaca, elektroshock, hersenoperaties, dwangbehandeling en biologische psychiatrie. Breggin stelt dat de farmaceutische industrie propaganda maakt om bewust "minder" te informeren. Hij beweert dat farmaceutische bedrijven grote markten gecreëerd hebben door valse berichten te verspreiden dat de psychofarmaca effectiever en veiliger zijn dan ze werkelijk zijn. Tijdens deze periode diende Dr. Breggin als expert in rechtszaken (strafrechtelijk en civiel) inclusief individuele rechtszaken met betrekking tot wantoestanden en productbetrouwbaarheid tegen de producenten van psychofarmaca.

Begin 1990 wees Breggin op problemen van de onderzoeksmethodologie in het onderzoek naar SSRI antidepressiva, problemen die pas 10 jaar later aandacht kregen en werden erkend. Hij schreef over SSRI's in de jaren 90 en stelde dat soms agressie en zelf zelfmoord als bijwerking optreden, een probleem dat nu beetje bij beetje erkend begint te worden (sinds 2005 heeft de FDA in de Verenigde Staten een "Black-box Warning" voor SSRI's verplicht die waarschuwt voor zelfmoord bij kinderen en hun zorgen uit voor hetzelfde probleem bij volwassenen).

Het meest kritische onderzoek naar SSRI medicatie is ogenschijnlijk afgeleid van werk dat Breggin jaren eerder reeds had gedaan, desondanks wordt hij weinig aangehaald in psychiatrische literatuur.

Sommigen hebben kritiek geuit op Breggin vanwege zijn samenwerking met scientology campagnes tegen psychiatrische medicijnen. Desondanks heeft hij sinds 1974 krachtige kritiek geuit tegen de Scientology kerk, welke reeds sinds het begin fel tegen de psychiatrie is geweest. Breggins vrouw, Ginger Ross Breggin, was lid van Scientology en hij vertelde dat hij net als zij de groei van biologische psychiatrie en de snel groeiende drogering van kinderen wilde tegengaan. Desondanks heeft hij naar verluidt zijn vrouw geholpen om Scientology te verlaten waar ze aan refereert als een sekte. Beiden spannen zich in om mensen te helpen die verwikkeld raken in een sekte of een sektarische organisatie.

Op het internet en in de media komt het vaak voor dat hij wordt verbonden aan de Church of Scientology. In het bijzonder door farmaceut Eli Lilly and Company. die hem regelmatig met de Church of Scientology verbindt. Breggin heeft altijd ontkend enigerlei relatie te hebben met de Church of Scientology. De farmaceutische industrie maakt vaker gebruik van deze verwijzing om opponenten in diskrediet te stellen.




</doc>
<doc id="565949" url="https://nl.wikipedia.org/wiki?curid=565949" title="Humaan papillomavirus">
Humaan papillomavirus

Het humaan papillomavirus, ook wel HPV genoemd, is een genus van de familie papillomaviridae. Papillomavirussen kunnen abnormale celgroei van huid en slijmvliezen teweegbrengen en zijn de veroorzakers van wratten. HPV infectie kan ook de kans op het ontwikkelen van sommige vormen van kanker, zoals baarmoederhalskanker, verhogen. Sommige typen kunnen, indien ze niet tijdig door het lichaam worden vernietigd, een seksueel overdraagbare aandoening (SOA) veroorzaken. Ze werden ontdekt door de Duitse arts en viroloog Harald zur Hausen.

Er zijn meer dan honderd verschillende typen HPV bekend, de meeste zeldzaam en ongevaarlijk. Sommige zijn verantwoordelijk voor de wratten op handen en voeten. Ongeveer dertig typen worden gezien als soa, de types 6 en 11 veroorzaken genitale wratten en wratten op de stembanden, types 16 en 18 zijn verantwoordelijk voor veel gevallen van cervicale intra-epitheliale neoplasie of andere genitale tumoren. Papillomavirussen zijn soortspecifiek, er bestaan bijvoorbeeld ook runderpapillomavirussen, en kunnen alleen epitheelcellen infecteren. Het virus nestelt zich in de basale cellaag.

HPV is de meest voorkomende oorzaak van soa's: ongeveer 80% van alle mensen is besmet of is ooit besmet geweest met HPV. De meesten hebben er geen last van en merken het ook niet, maar besmetten nog wel andere mensen. De HPV’s worden over het algemeen ingedeeld in twee soorten: de laag- en de hoog-risicogroep. De hoog-risicogroep is verantwoordelijk voor verschillende vormen van kanker. Elk jaar overlijden er wereldwijd een kwart miljoen vrouwen aan baarmoederhalskanker.

Hoewel HPV bij beide geslachten evenveel voorkomt, hebben vrouwen een veel grotere kans om, als ze besmet zijn door een hoog-risicogroep HPV, kanker te ontwikkelen. In 75% van de gevallen van baarmoederhalskanker wordt deze door bepaalde HPV-soorten veroorzaakt. Dit sluit echter niet uit dat ook mannen kanker kunnen krijgen door een besmetting met een HPV uit de hoog-risicogroep.

HPV is een icosaëder van 78 capsomeren en ongeveer 55 nm in diameter. Het heeft circulair dubbelstrengs DNA van ongeveer 7900 baseparen. Het genoom codeert voor negen eiwitten. Deze eiwitten worden in twee groepen gedeeld: zeven Early (E) en twee Late (L). De Early-eiwitten worden in de geïnfecteerde basaalcellen gevormd en de Late pas wanneer deze cellen zijn gedifferentieerd.

De E5-, E6- en E7-eiwitten worden als eerste tot expressie gebracht. Deze destabiliseren de cel en induceren replicatie. Wanneer een cel differentieert migreert deze naar boven. Dit induceert de expressie van de E1-, E2- en E4-genen. De E1- en E2-eiwitten produceren meer kopieën van het virale genoom en E4 destabiliseert het cytoskelet. De cel migreert steeds verder naar boven. Pas in de bovenste lagen van de opperhuid komen de twee "late" eiwitten tot expressie. L1-eiwitten vormen het capside. Dit gebeurt door middel van autoassemblage, dat wil zeggen dan het hierbij geen enzymatische hulp nodig heeft. Het L2-eiwit zorgt er dan vervolgens voor dat het virale DNA het capside in komt. En dan heb je complete virions, virusdeeltjes die heel gemakkelijk door middel van direct contact kunnen “overspringen”.

HPV infecties kunnen in drie soorten onderscheiden worden:



Integratie van het Hoge Risico HPV, het verlies van de E2 activiteit en continue expressie van E6 en E7 zal leiden tot dysplasie (cervicale intraepitheliale neoplasie (CIN)) maar niet meteen tot een tumor. De meeste infecties zullen zelfs zonder behandeling na een paar jaar verdwijnen. Er zijn dus extra mutaties nodig voordat er invasieve cellen gevormd worden. En dit duurt jaren.

Cellen hebben zes strategieën om het ontstaan van een carcinoom te voorkomen. Normaal moeten cellen dus zelf deze mutaties verkrijgen om een maligne tumor te vormen. E6 en E7 zorgen ervoor dat vier van de zes mechanismen worden omzeild. Ze voorkomen apoptose door checkpointcontroles van de celcyclus te verwijderen, geven zelf groeisignalen af en maken de cel ongevoelig voor anti-groei signalen. Verder schijnt E6 de DNA telomeraseactiviteit te verhogen en zo de cel 'onsterfelijk' te maken. Zoals in het plaatje te zien is mist de cel dan nog twee eigenschappen om carcinogeen te zijn. Deze twee, angiogenese en metastasering, zal de cel door middel van mutaties moeten opdoen.

Er zijn echter nieuwe mogelijkheden om HPV infectie tegen te gaan, preventieve vaccins en therapeutische vaccins. Er zijn sinds 2008 in Europa twee vaccins op de markt: Gardasil en Cervarix. (In Nederland beide even duur). Deze vaccins verminderen de kans op een cervixcarcinoom met naar schatting 73% en de kans op voorstadia van kanker van cervix en vulva met naar schatting 50-60%. Dit is echter nog nooit aangetoond aangezien het jaren duurt voor een cervixcarcinoom zich ontwikkelt. In februari 2014 is een studie verschenen waarin beschreven is dat bij gevaccineerde Deense vrouwen minder vaak dan bij niet gevaccineerde vrouwen endo-cervicale atypie werd gezien.

Merck & Co. produceert Gardasil dat gericht is tegen HPV 16 en 18 (veroorzaken samen 70% van alle HPV gerelateerde CIN nvt. andere 30% door onder andere HPV 31, 33, 35, 39, 45, 51, 66) en tegen 6 en 11, verantwoordelijk voor 90% alle van genitale wratten. GlaxoSmithKline maakt Cervarix dat gericht is tegen HPV 16 en 18. Beiden maken hierbij gebruik van zogeheten Virus Like Particles (VLPs). Deze worden door de L1 capside eiwitten gevormd. Zoals al eerder vermeld zijn deze autoassemblerend. Hoe deze worden verkregen is bij beide fabrikanten verschillend.

Merck maakt gebruikt van gist. Het gist kreeg een plasmide (pGal110-11) met daarop het L1-gen aangeboden. Dit werd tot expressie gebracht.

GlaxoSmithKline maakt in plaats van gist gebruik van het zogenoemde BEVS. BEVS staat voor Baculovirus Expression Vector System. Voordeel hiervan is dat de moedercel nog veel posttranslationale modificaties kan uitvoeren, zoals fosforylering, glycosylering en vorming van disulfidebruggen.

In Nederland adviseerde de Gezondheidsraad op 1 april 2008 aan minister Ab Klink van Volksgezondheid, meisjes van twaalf jaar voortaan binnen het Rijksvaccinatieprogramma in te enten tegen baarmoederhalskanker. De kosten van een dergelijke vaccinatie zijn hoog maar op termijn kunnen jaarlijks enkele honderden gevallen van baarmoederhalskanker worden voorkomen en ruim honderd sterfgevallen, stelt de raad. Het is onder epidemiologen echter nog geen uitgemaakte zaak of deze vaccinatie in Nederland kosteneffectief is of niet. Veel meisjes moeten worden ingeënt om op lange termijn sterfgevallen te voorkomen, zelfs als de immuniteit ook op langere termijn blijft bestaan. Gegevens over de duur van de werkzaamheid na meer dan tien jaar zijn nog niet bekend.

De minister heeft het advies van de Gezondheidsraad overgenomen en eind 2008 aan de Tweede Kamer laten weten dat HPV-vaccinatie in 2009 in het Rijksvaccinatieprogramma komt. Ook is besloten om in 2009 een 'inhaalcampagne' te organiseren voor meisjes die zijn geboren op of na 1 januari 1993 t/m 31 december 1996. In verband met de pandemie van de Mexicaanse griep, was de vaccinatie van twaalfjarige meisjes uitgesteld tot voorjaar 2010.
In 2012 werden meisjes die zijn geboren in 1999 uitgenodigd voor de HPV-vaccinatie.

In de Verenigde Staten hebben de Centers for Disease Control and Prevention sinds de invoering van Gardasil 7800 klachten ontvangen over mogelijke neveneffecten op een totaal van meer dan 40 miljoen gebruikte vaccins. Het CDC beschouwt Gardasil dan ook als veilig. In Nederland wordt Cervarix gebruikt in het Rijksvaccinatieprogramma.



</doc>
<doc id="566048" url="https://nl.wikipedia.org/wiki?curid=566048" title="Melkzuurdehydrogenase">
Melkzuurdehydrogenase

Onder melkzuurdehydrogenase of lactaatdehydrogenase, ook wel afgekort als LD of LDH, worden een aantal enzymen verstaan die de reversibele oxidatie katalyseren van lactaat naar pyruvaat. Hierbij wordt tevens NAD+ omgezet in NADH. Onder zuurstofrijke omstandigheden wordt dit pyruvaat verder afgebroken waarbij energie wordt gegenereerd. Onder zuurstofarme omstandigheden, zoals bij een grote inspanning, kan LD pyruvaat omzetten in lactaat wat via het bloed in de lever weer teruggevormd wordt naar pyruvaat en vervolgens naar glucose wat als energie rijke verbinding weer gebruikt kan worden. Metabool gezien speelt LD dus een belangrijke rol in de energievoorziening in de cel. Het enzym heeft een hoge substraatspecificiteit en vertoont naast oxidatie van lactaat en hydroxybutyraat geen andere activiteit.

Deze enzymen zijn aanwezig in een grote verscheidenheid aan planten en dieren. Vanwege de rol in de oxidatie van hydroxybutyraat wordt het soms wel hydroxybutyraatdehydrogenase (HBD) genoemd. LDH bevindt zich zo goed als overal in het lichaam en is daarmee dus een weinig specifiek enzym.

Het LD-enzym is een tetrameer eiwit, opgebouwd uit twee subeenheden H (heart) en M (muscle), die onder gescheiden genetische controle staan. Er kunnen vijf types tetrameer ontstaan: H4, H3M, H2M2, HM3 en M4. Deze tetrameren (iso-enzymen) kunnen door elektroforese worden gescheiden en worden in de praktijk aangeduid als: LD1, LD2, LD3, LD4 en LD5. De verdeling van de iso-enzymen over de verschillende organen laat zien dat LD1 en LD2 vooral in hartspierweefsel en rodebloedcellen voor komt; LD4 en LD5 vooral in levercellen en dwarsgestreept spierweefsel. Witte bloedcellen laten vooral LD2 en LD3 zien.
Het LD1 heeft een hoge affiniteit tot het substraat β-hydroxyboterzuur. De HBDH-(β-hydroxybutyraatdehydrogenase)-bepaling maakt van dit substraat gebruik en is dus een maat voor de LD1-activiteit. Vooral de Duitse literatuur kent het gebruik van deze bepaling.

Gezien het feit dat LD in alle organen voorkomt, zijn de toepassingen zeer talrijk. Enkele van de voornaamste toepassingen zijn:


In de laboratoriumdiagnostiek wordt onderzoek naar dit enzym onder andere gebruikt voor:

Voor de (late) diagnostiek van hartspierschade is de bepaling van LD achterhaald met de komst van de troponine bepalingen.
Bij leverziekten vindt men in het algemeen LD- LD4- en LD5-verhogingen, echter minder sterk dan bij ALAT en ASAT. Forse LD-verhogingen treft men aan bij intoxicaties en hypoxie van de lever (toxische hepatitis, mononucleosis infectiosa). Bij sommige patiënten met nierziekten o.a. pyelonefritis, zijn verhoogde LD-waarden in serum gevonden. Een hemolytisch uremisch syndroom (HUS) gaat gepaard met hoge waarden.
Bij patiënten met onbehandelde pernicieuze anemie of megaloblastaire anemie door foliumzuur gebrek kunnen LD, LD1 en LD2 zeer sterk verhoogd zijn door vernietiging van de pasgevormde erytrocyten. Na behandeling treedt weer normalisatie van LD op.
Progressieve spierdystrofie gaat gepaard met matig verhoogde LD-(LD5-)waarden.
Bij patiënten met maligne aandoeningen (M. Hodgkin, carcinomen) worden verhoogde LD-waarden gevonden (met name LD4, LD5). Bij teratomen en seminomen van de testis is juist LD1 verhoogd! LD1 kan daarbij als vroege indicator van relapse dienen.
Verhoogde LD-activiteit in plasma wordt ook gevonden bij een longembolie; de verhoogde LD (LD3) is soms de enige afwijking die aantoonbaar is.

Door het gebruik van serum worden over het algemeen wat hogere waarden verkregen doordat LD vrijkomt uit de trombocyten en erytrocyten bij de stolling. Hemolytisch plasma of serum kan niet gebruikt worden omdat in de erytrocyten 150x zoveel LD voorkomt als in serum of plasma. Combinatie van LD met antilichamen kan verhoogde LD waarden veroorzaken door een verlengde halfwaardetijd van het LD-antilichaamcomplex.




</doc>
<doc id="566090" url="https://nl.wikipedia.org/wiki?curid=566090" title="Na de diagnose">
Na de diagnose

Na de diagnose is een televisieprogramma van de Evangelische Omroep (EO). Het programma werd uitgezonden op Nederland 1. De presentatie is in handen van Carla van Weelie. Het programma ging in 2005 verder onder de naam "Zo kan het ook". In het programma worden verschillende dilemma's behandeld. In de beginperiode van het programma ging dit voornamelijk over medische kwesties, maar omdat men meer maatschappijlijke kwesties ging behandelen besloot men de naam te veranderen. Bert van Leeuwen heeft het programma ook gepresenteerd.



</doc>
<doc id="566404" url="https://nl.wikipedia.org/wiki?curid=566404" title="Marc's Angels">
Marc's Angels

Marc's Angels was een zesdelig Nederlands televisieprogramma uit 2004 waarin wensen van verstandelijk of lichamelijk handicapten centraal stonden. De wensen werden vervuld door de drie meiden Astrid, Esther en Monique die alle drie in een rolstoel zitten. De titel van het programma, dat uitgezonden werd door de Evangelische Omroep en gepresenteerd door Marc Dik, is een knipoog naar de televisieserie Charlie's Angels, waarin drie meiden in opdracht van Charlie allerlei misdaden oplossen. Naast het vervullen van wensen is het programma er ook op gericht om vooroordelen, onwetendheid en bureaucratie te laten zien, die de integratie van gehandicapten vaak belemmert.

Het idee voor de serie ontstond naar aanleiding van het jongerenprogramma "Jong." Hierin kwamen regelmatig jongeren aan het woord die een chronische ziekte of een handicap hadden. Door dit programma kwam presentator Marc Dik in aanraking met de Algemene Nederlandse Gehandicapten Organisatie. In gesprekken met deze organisatie werd het idee voor het programma geboren. Voor financiering van het programma klopte de ANGO aan bij de Nederlandse Stichting voor het Gehandicapte Kind.



</doc>
<doc id="566680" url="https://nl.wikipedia.org/wiki?curid=566680" title="Arbovirussen">
Arbovirussen

Arbovirus is een aanduiding voor een heterogene verzameling virussen die gemeen hebben dat ze door geleedpotigen (arthropoda), worden overgebracht. De naam is een samenstelling uit "ARthropod-BOrne" (door artropoden (over)gedragen).

De aanduiding valt niet samen met de classificatie van virussen op basis van hun structuur. Er is inmiddels meer dan 250-tal dergelijke virussen beschreven, waarvan er zo'n 80 ook ziekten bij de mens veroorzaken. 

Belangrijke overbrengers ("vectoren") zijn onder andere muggen en teken. De meeste arbo-virussen zijn RNA-virussen. De overbrengende vectoren hebben meestal zelf geen last van het virus. 

De mens is voor de meeste arbovirussen een 'dead-end' gastheer dat wil zeggen dat virusverspreiding via de mens niet mogelijk is. Uitzonderingen hierop zijn dengue, Chikungunya, Urbane Gele Koorts, Zandvliegkoorts = phlembotomus fever.

Een onvolledige lijst van arbovirussen:


</doc>
<doc id="566691" url="https://nl.wikipedia.org/wiki?curid=566691" title="Vector (overbrenger van ziekten)">
Vector (overbrenger van ziekten)

Een vector is een organisme dat ziekteverwekkers of parasieten kan overbrengen naar een gastheer (mens, dier of plant). De vector is dus niet zelf de veroorzaker of de overbrenger van ziekten, maar zorgt dat het ziekmakende organisme wordt overgedragen. De vector heeft zelf geen last van deze ziekteverwekkers. 


</doc>
<doc id="566753" url="https://nl.wikipedia.org/wiki?curid=566753" title="Lathyrisme">
Lathyrisme

Lathyrisme of neurolathyrisme is een neurologische ziekte die voorkomt bij mensen en gedomesticeerde dieren, die wordt veroorzaakt door het eten van bepaalde planten uit het geslacht "Lathyrus". Dit probleem wordt voornamelijk geassocieerd met "Lathyrus sativus" en in mindere mate met "Lathyrus cicera".

De consumptie van grote hoeveelheden zaden van "Lathyrus" met een hoge dosis van het neurotoxine bèta-oxalyl-L-alfa, beta-diaminopropionzuur (ODAP) veroorzaakt verlamming, zich uitend in krachtsverlies tot volledige verlamming van de benen.

De ziekte komt voor in sommige gebieden in Bangladesh, Ethiopië, India en Nepal. 

De ziekte komt vaker voor bij mannen dan bij vrouwen, omdat vrouwelijke hormonen enige bescherming lijken te bieden. De oorzaak van de ziekte wordt toegeschreven aan bèta-aminopropionitriel (BAPN), dat het koper-bevattende enzym lysyl-oxidase remt, dat verantwoordelijk is voor het aanleggen van kruisverbindingen tussen pro-collageen en pro-elastine.

Gedurende het bewind van Francisco Franco in Spanje waren er verschillende uitbraken van lathyrisme, wat werd veroorzaakt door gebrek aan voedsel waardoor mensen grote hoeveelheden lathyrusmeel gingen consumeren. De ziekte was al eerder voorgekomen gedurende de Spaanse Onafhankelijkheidsoorlog tegen Napoleon Bonaparte in Madrid. Deze gebeurtenis was het onderwerp van een van Francisco Goya’s aquatint-etsen met de titel "Gracias a la Almorta" ("Dank aan het Lathyrusmeel") die slachtoffers van lathyrisme uitbeeldt.

Recent is er een verwante ziekte ontdekt die osteolathyrisme is genoemd omdat het de botten en bindweefsels aantast in plaats van het zenuwstelsel. Het is een aandoening van het skelet die gepaard kan gaan met hernia van de rug, aortadissectie, kreupelheid van de voorpoten, exostosen, kyfoscoliose en andere skeletvervormingen, waarschijnlijk als gevolg van een gestoorde aanmaak van het bindweefsel.



</doc>
<doc id="566896" url="https://nl.wikipedia.org/wiki?curid=566896" title="Trypanosomiasis">
Trypanosomiasis

Trypanosomiasis is de toestand van het geïnfecteerd zijn met trypanosomen, een geslacht van eencellige eukaryote Protozoa die bij mens en dier ziekten kunnen veroorzaken. Ze worden meestal door insecten ("vectoren") overgebracht. Alle trypanosomen zijn obligate parasieten, primair van insecten; een aantal kan zich daarnaast in gewervelde dieren handhaven.

Tabel van menselijke trypanosomale ziekten.


</doc>
<doc id="567251" url="https://nl.wikipedia.org/wiki?curid=567251" title="Kaliumsparend diureticum">
Kaliumsparend diureticum

Een kaliumsparend diureticum is een type diureticum (plaspil) dat - zoals duidelijk uit zijn naam blijkt - de bijzondere eigenschap heeft dat het tot minder kaliumverlies leidt via de urine dan de meeste andere diuretica. In de praktijk is het meestal niet nodig om deze bijzondere groep diuretica te gebruiken. Dit gebeurt wel in het geval dat een lagere kaliumspiegel in het bloed sneller tot problemen kan leiden. Dit is onder meer het geval bij gebruik van het geneesmiddel digoxine, soms bij oedeem en bij sommige hartritmestoornissen. 
Er zijn relatief weinig kaliumsparende diuretica op de markt: triamtereen, amiloride, spironolacton en eplerenon. De eerste 2 van deze middelen werken direct in op de nier, de laatst genoemde 2 middelen werken door remming van het effect van het hormoon aldosteron. Aldosteron is een mineralo-corticoid en heeft een effect op de natrium- en kaliumhuishouding.


</doc>
<doc id="567923" url="https://nl.wikipedia.org/wiki?curid=567923" title="Neuken doe je zo!">
Neuken doe je zo!

Neuken doe je zo! was een televisieprogramma dat jongerenomroep BNN in het voorjaar van 2003 uitzond. Het programma gaf seksuele voorlichting op een manier en in een taal die dicht bij de jongeren staat. Het werd gepresenteerd door toenmalig BNN-presentatrice Bridget Maasland.
Het programma riep veel controverse op.

Het programma kende een vaste opbouw:
Tussen de onderdelen door kondigt Bridget vanuit de studio (niets meer dan een zetel en een witte achtergrond) het volgende onderdeel of de volgende aflevering aan.

Begin september 2003 zijn er twee afleveringen van Neuken doe je zomers! uitgezonden. Deze programma's gingen hoofdzakelijk over hoe jongeren op vakantie met seks omgaan.
BNN volgde enkele groepen jongeren op vakantie om te kijken hoe het eraan toeging.


</doc>
<doc id="568089" url="https://nl.wikipedia.org/wiki?curid=568089" title="Testicond">
Testicond

Testicond ("lat:" condere: verbergen) is een zoölogische uitdrukking met betrekking tot de testes.

De meeste zoogdieren hebben niet-testiconde testikels, die opgeborgen liggen buiten de lichaamsholte in het scrotum.

Sommige zoogdieren, zoals de olifant en zeezoogdieren, hebben echter testikels, die in de lichaamsholte zijn verborgen. Daarom noemt men deze dieren ook testiconde zoogdieren.


</doc>
<doc id="568224" url="https://nl.wikipedia.org/wiki?curid=568224" title="Hervey Cleckley">
Hervey Cleckley

Hervey Milton Cleckley (1903-1984) was een Amerikaanse psychiater uit Augusta in de staat Georgia.

Het grootste deel van zijn carrière bracht Cleckley door aan het Medical College of Georgia (van 1937 tot 1984). Hier besteedde hij veel aandacht aan het fenomeen psychopathie en schreef hierover in 1941 een invloedrijk geworden boek: "The Mask of Sanity: An Attempt to Clarify Some Issues About the So-Called Psychopathic Personality". Hierin beschreef Cleckley een aantal eigenschappen van de psychopathische persoonlijkheid, die later door Robert Hare werden gebruikt bij het ontwikkelen van de in de psychiatrie veelgebruikte "Pschychopathy Checklist".

Cleckley publiceerde ook enige wetenschappelijke werken samen met zijn collega Corbett Thigpen, onder andere over meervoudige persoonlijkheden. Een van de gevallen die ze hadden behandeld, werd opgetekend in de roman The Three Faces of Eve (1956), die in 1976 onder de titel "Sybil" werd verfilmd, met in de hoofdrollen Joanne Woodward en Sally Field.


</doc>
<doc id="568501" url="https://nl.wikipedia.org/wiki?curid=568501" title="Myrceen">
Myrceen

Myrceen of β-myrceen is een organische verbinding, die behoort tot de alkenen. Het is een natuurlijk voorkomende koolwaterstof en een monoterpeen. α-myrceen is het isomeer 2-methyl-6-methyleen-1,7-octadieen, dat niet in de natuur voorkomt.

Myrceen komt onder meer voor in etherische olie van laurier, verbena, myrcia (waaraan het de naam te danken heeft), karwij, venkel, dille, hop, hennep en dragon. Het is in 1965 voor het eerst gesynthetiseerd door pyrolyse van α-pineen.

Myrceen is een feromoon voor verschillende insecten.

Myrceen wordt als zuivere stof met mate gebruikt in parfumerie-industrie. Als bestanddeel van diverse soorten etherische olie komt het desondanks in veel parfums voor. Daarnaast is het een grondstof voor de productie van belangrijke parfumeriestoffen als menthol, citral, citronellol, citronellal, geraniol, nerol en linalool.



</doc>
<doc id="568518" url="https://nl.wikipedia.org/wiki?curid=568518" title="Friedrich Kasimir Medikus">
Friedrich Kasimir Medikus

Friedrich Kasimir Medikus (1736 -1808) of Friedrich Casimir Medicus was een Duitse botanicus en arts. Hij werd geboren in Grambach.

Hij was hoofd van de Ruprecht-Karls-Universität Heidelberg en conservator van de botanische tuin van Mannheim. Hij droeg bij aan de cultivatie van de robinia in Europa.



</doc>
<doc id="568531" url="https://nl.wikipedia.org/wiki?curid=568531" title="Hondenspoelworm">
Hondenspoelworm

De hondenspoelworm (Toxocara canis) is een vrij lange parasitaire rondworm (Nematode) die voorkomt in de darmen van een aantal soorten hondachtigen. Het is een van de meest voorkomende spoelwormen. Mensen kunnen ook met deze wormen besmet raken en krijgen de ziekte toxocariasis. In het menselijk lichaam kunnen de wormen zich echter niet voortplanten.

Volwassen hondenspoelwormen zijn rolrond en 2 tot 3 mm dik en draadvormig en 80 tot 180 mm lang. De eieren hebben een dikke wand en zijn heel klein, 0,075 mm. In deze eieren ontwikkelt zich na 10 tot 15 dagen een embryo, dan pas kunnen de eitjes infecties veroorzaken.

Er zijn verschillende manieren waarop besmetting kan plaatsvinden. Eieren met een embryo - indien ingeslikt - komen uit in de dunne darm. Deze larven in het L2 stadium boren zich door de darmwand en komen door de bloedsomloop in de lever en de longen. 

In de longen doorloopt de larven een volgende stadium (L3) en komen in de luchtpijp terecht. Dan worden ze opnieuw ingeslikt en komen weer in de darmen waar ze zich ontwikkelen tot een volwassen spoelworm. Deze vorm van besmetting komt vooral voor bij pups van hoogstens vier maanden oud. De besmettelijke L3-larven kunnen ook direct worden uitgescheiden en via het milieu worden opgenomen.
Een andere infectieroute loopt langs tussengastheren. De besmettelijke eieren kunnen worden opgenomen door knaagdieren, maar ook mensen. Veel zandbakken in steden zijn besmet met eieren van de hondenspoelworm. Daardoor raken veel spelende kinderen besmet met deze larven. In de tussengastheer verspreiden de larven zich door het hele lichaam. Hoewel ze zich niet kunnen vermenigvuldigen in het lichaam van een tussengastheer, kunnen ze wel ziekteverschijnselen (toxocariasis) veroorzaken.

Als een hondachtige deze L3-larven langs een tussengastheer opnemen, dringen deze larven ook de bloedsomloop binnen. Deze larven kunnen op allerlei manieren besmettingen veroorzaken. Bij een drachtige teef kunnen zij door de placenta de foetus besmetten. Zogende teven kunnen hun pups besmetten. Verder kunnen de larven langs de luchtpijp opnieuw het spijsverteringskanaal binnendringen om uiteindelijk in de darmen van jonge of volwassen honden zich te ontwikkelen tot een volwassen worm. Hier sluit de levenscyclus zich als volwassen vrouwtjes hondenspoelwormen honderdduizenden eitjes beginnen te leggen, die via uitwerpselen in het milieu terechtkomen.


</doc>
<doc id="568674" url="https://nl.wikipedia.org/wiki?curid=568674" title="Indometacine">
Indometacine

Indometacine is een prostaglandinesynthetaseremmer met een pijnstillende, ontstekingsremmende en koortswerende werking. Indometacine is een NSAID uit de groep azijnzuurderivaten. Binnen deze groep is het een van de sterkst werkende middelen. Het geeft echter ook de meeste kans op bijwerkingen (zoals maagpijn, maagzweren en maagbloedingen). Het wordt onder andere toegepast bij:




</doc>
<doc id="568699" url="https://nl.wikipedia.org/wiki?curid=568699" title="Telefoonbotje">
Telefoonbotje

Het telefoonbotje (ook wel "stroombotje", "elektrisch botje", "elektrische knobbel", "tinteldoosje" of "weduwnaarsbotje" geheten) is een schertsende term voor dat deel van de elleboog dat wordt gevormd door het onderste, mediale deel van het opperarmbeen. Dit deel heet officieel de epicondylus medialis en is ook bekend van de epicondylitis medialis, ook wel 'golferselleboog' genoemd.

De belangrijke nervus ulnaris loopt door een groef over dit bot en kan op die plaats worden geraakt. Dit geeft een korte, hevige pijn die uitstraalt tot in de pink en ringvinger. Deze pijn wordt weduwnaarspijn genoemd.

De benaming "telefoonbotje" heeft haar oorsprong in de aard van de pijn. De korte, hevige pijnscheut zou doen denken aan de elektrische schok die men kan krijgen bij het overgaan van de telefoon, als de twee draden van de bel worden aangeraakt (de wisselspanning op deze draden is zo'n 80 à 90 volt tijdens het overgaan van de bel).


</doc>
<doc id="568752" url="https://nl.wikipedia.org/wiki?curid=568752" title="Angiotensine-II-receptorantagonist">
Angiotensine-II-receptorantagonist

Angiotensine-II-receptorantagonisten (AIIRA's) zijn medicijnen die worden voorgeschreven bij hartfalen (ejectiefractie < 40%), bij hoge bloeddruk, onder andere als gevolg van nieraandoeningen, en bij migraine. Zij vormen een alternatief voor ACE-remmers indien een patiënt deze niet verdraagt vanwege de bijwerking van kriebelhoest.

Ze blokkeren de werking van angiotensine II. Andere namen van AIIRA's zijn angiotensine-receptorblokkers (ARB's), sartanen en AT-receptorantagonisten. Deze laatste term verwijst naar "angiotensine-II-receptortype 1" (AT), de voornaamste doelreceptor van AIIRA's. Angiotensine is een stof met een krachtige vaatvernauwende werking die gevormd wordt in de nieren (zie RAAS-systeem). Een AIIRA zorgt ervoor dat angiotensine niet via de receptor zijn werking kan uitoefenen. Het gevolg is dat de druk in de bloedvaten vermindert en een verbetering van de werking van het hart optreedt, doordat het hart tegen een lagere weerstand hoeft in te pompen.

Bijwerkingen:

Voorbeelden van deze medicijnen:


</doc>
<doc id="568756" url="https://nl.wikipedia.org/wiki?curid=568756" title="Klinische chemie">
Klinische chemie

Klinische chemie (ook "pathologische chemie" genoemd) is dat gedeelte van de analytische chemie dat zich bezighoudt met de analyse van patiëntenmateriaal zoals bloed en ander lichaamsvocht ten behoeve van de diagnose en preventie van ziekte en het vervolgen van de effecten van behandeling. Het onderzoek wordt uitgevoerd in een laboratorium meestal in opdracht van huisarts, verloskundige of medisch specialist, soms in rechtstreekse opdracht van de betrokkene. Vanaf het moment van bloedafname of afname van ander lichaamsvocht totdat de uitslag van de test bij de aanvrager arriveert, valt dit materiaal onder de verantwoordelijkheid van de laboratoriumspecialist. Dit kan een klinisch chemicus of arts klinische chemie zijn. 

Het vakgebied klinische chemie omvat de deelgebieden algemene klinische chemie, endocrinologie en hematologie. In België valt de klinische chemie onder het vakgebied klinische biologie. De testen worden uitgevoerd in laboratoria die al dan niet verbonden zijn aan een ziekenhuis. In deze laboratoria werken analisten of laboranten die opgeleid zijn in de klinische chemie. Aan het hoofd van het laboratorium staat de klinisch chemicus. Aan de grotere laboratoria zijn meerdere klinisch chemici verbonden die zich in een deelgebied hebben gespecialiseerd. Dit varieert van endocrinologie en fertiliteit tot hematologie en metabole ziekten. De klinisch chemicus is verantwoordelijk voor de kwaliteit van de testen, de ontwikkeling van nieuwe testen en de uitgifte van bloedproducten zoals nodig bij bloedtransfusie. Daarnaast adviseert hij/zij de aanvragend arts bij de interpretatie van de laboratoriumuitslagen. Een deel van de testen variërend van verschillende zouten, eiwitten, gassen, hormonen tot de analyse van bloedcellen worden hieronder genoemd.

In onderstaande lijst zijn de testen alfabetisch gerangschikt. De lijst heeft niet de pretentie volledig te zijn.

Activated partial thromboplastin time (APTT) · Adrenocorticotroop hormoon (ACTH/Corticotropine) · Alanine-aminotransferase (ALAT) · Albumine · Alcoholtest · Aldosteron · a-foetoproteïne (AFP) · a1-antitrypsine · 17-a-hydroxyprogesteron · Alkalische fosfatase · allergie · Aminozuur · Ammonium · Amylase · Amylase-iso-enzymen · Angiotensine I converterend enzym · Anti-cyclisch citrulline peptide antistoffen · Anti-cardiolipine antistoffen · Antidiuretisch hormoon in bloed · Antifactor Xa · Antiglobulinetesten · Antineutrofiele cytoplasmatische antistoffen · Antinucleaire antistoffen · antistof · Antistoffen tegen acetylcholinereceptoren · Antistoffen tegen bijnierschors · Antistoffen tegen eilandjes van Langerhans · Antistoffen tegen glomerulaire basale membraan · Antistoffen tegen glutaminezuur decarboxylase · Antistoffen tegen intrinsic factor · Antistoffen tegen mitochondriën · Antistoffen tegen pariëtale cellen · antistoffen tegen tissuetransglutaminase · Antistolling · Antitrombine · AP50/*CH50 · Apolipoproteïnen · Aspartaat-aminotransferase
ß2-microglobuline · Bezinking · Bilirubine · Bloedanalyse · Bloedcel · Bloedgassen · Bloedgroep · Bloedingstijd · Bloedstolling · Bloedtransfusie · BNP of NT-proBNP
13C-Ureumademtest · CA 15-3 · CA 19-9 · CA 125 · Calcitonine · Calcium · Cannabinoïden · Carcino-embryonaal antigeen (CEA) · Caroteen · Catecholaminen en metabolieten · CDT · CEA · Ceruloplasmine · C1-esteraseremmer · Chloride · Cholesterol · Cholinesterase · Circulerende Immuuncomplexen · Cocaïne · Colloïd-osmotische druk · Complementfactor C3 · Complementfactor C3d · Complementfactor C4 · Cortisol · C-peptide · C-reactief proteïne CRP · C-reactief proteïne (CRP), ultra-sensitief · Creatinekinase (CK) · Creatinekinase-iso-enzymen · Creatinine · Cryoglobulinen · Cytochemisch onderzoek · Creatinine · GFR
Dehydro-epiandrosteron (sulfaat) · d-4-androsteendion · d-aminolevulinezuur · D-dimeer · Dexamethasonremmingstest · Differentiële telling van bloedcellen · DNA onderzoek · Dorstproef
Eiwitspectrum · Electrolieten · Endocrinologie · Endomysium antistoffen · Eosinofiele granulocyten · Erytrocyten · Erytropoëtine
Factor V mutatie-'Leiden' · Ferritine · Fertiliteit · Fibrinedegradatieproduct · Fibrinogeen · Flowcytometrie · Foliumzuur · Follikelstimulerend hormoon · Fosfaat · Fructose · Fructosamine
Galactose · Gamma-glutamyltransferase · GGT · Gastrine · Gewrichtsvloeistofonderzoek · Gliadine antistoffen · Glucagon · Glucose · Glucose-6-fosfaatdehydrogenase · Glucosetolerantietest · Glutathionreductase · Glycohemoglobine · Groeihormoon
Haptoglobine · Hartmarkers · Hematologie · HbA1c · HDL · Hematocriet · Hemoglobine · Hepcidine · Hielprik · High-density-lipoproteïne · HLA-klasse I · HLA-klasse II · HLA-antilichaamscreening · Homocysteïne · Humaan choriongonadotrofine hCG · 5-hydroxy-3-indolazijnzuur
IDL · IJzer in beenmerg · IJzerbindingscapaciteit · Immunofixatie · Immunoglobuline A · Immunoglobuline D · Immunoglobuline E · Immunoglobuline G · Immunoglobuline-index · Immunoglobuline M · International Normalized Ratio (INR) · Insuline · Insuline-achtige groeifactor 1 · Intermediate-density-lipoproteïne · Irregulaire antistoffen
Kalium · Ketonen · Kleihauer-Betke-test · Koolhydraatdeficiënt transferrine CDT · Koolmonoxide/Carboxyhemoglobine · Koper
Lactaat · LDL · Leverfunctie · ketonen · Lactaatdehydrogenase (LDH) · Lactosetolerantietest · Leukocyten · Lipase · Lipidenprofiel · Lipoproteïne-a · Lipoproteïnen • Liquor cerebrospinalis • Lithium · LKM antistoffen · Lood · Low-density-lipoproteïne · Luteïniserend hormoon · Lupus anticoagulans · Lymfocytensubtypering · Lysozym
Magnesium · MDRD · Mean corpuscular volume (MCV) · Mean corpuscular hemoglobin (MCH) · Methemalbumine · Methemoglobuline · Metopiron-(metyrapon-)test · Methioninebelastingstest · microalbumine · Moleculaire classificatie van leukemieën · Moleculaire classificatie van lymfomen · Moleculaire klonaliteitsdiagnostiek van lymfoproliferaties · Monoklonale (M)-proteïne · Myoglobine
Natrium · Neuronspecifiek enolase · Nierstenen
Occult-bloedtest · Oestradiol · Opiaat · Osmolaliteit · Osmotische fragiliteit van erytrocyten
Pancreas-elastase · Parathyreoïdhormoon · Plasminogeenactivator inhibitor · Plasma Renine Activiteit · Point of care test (POCT) · Porfyrinen · Porfobilinogeen · Porfobilinogeen deaminase · Prealbumine · Pregnancy associated plasmaprotein A · Progesteron · Prolactine · Prostaatspecifiek antigen PSAin bloed · Proteïne C · Proteïne S · Protrombinetijd · Pyruvaat-Acetoacetaat-ratio · Pyruvaatkinase
Red cell distribution width · Referentiewaarden · Renine · Rhesus bloedgroepen · Reticulocyten · Reumafactoren
S-100-proteïne · SCC-antigeen · Schildklierautoantistoffen · sediment in urine · Serotonine · serumijzer · Sikkelceltest · Sporenelementen · Stollingsfactoren · Suikersresorptie · Suikertolerantietest · Sulfhemoglobine
T3 · T4 · Testosteron · Totaal eiwit · Transferrine · Thyreoïdstimulerend hormoon TSH • Thyreoglobuline • Thyrotropin releasing hormone-test · Thyroxine · Thyroxinebindend globuline TBG · TmP · Glomerulaire filtratiesnelheid · Triglyceriden · Tri-joodthyronine · Trombinetijd · Trombocyten • Trombocytenaggregatie · Trombotest · Troponine · Tumormarker
Ureum · Urine · Urine-onderzoek · Urinezuur
Very-low-density-lipoproteïne · Vet · Viscositeit · Vitamine A · Vitamine B1 · Vitamine B2 · Vitamine B3 · Vitamine B6 · Vitamine B12 · Vitamine C · Vitamine D · Vitamine E · Vitamine K1 · VLDL

Waterstof · Willebrandfactor
Xyloseresorptietest
Zink · Zweetproef · Zwangerschapstest

Voor interpretatie van diagnostiek of bloedonderzoek zie ook:



</doc>
<doc id="568793" url="https://nl.wikipedia.org/wiki?curid=568793" title="Cystinose">
Cystinose

Cystinose is een zeldzame erfelijke aandoening waarbij in het lichaam cystine ophoopt in de lysosomen van de cellen die daardoor beschadigen. De nieren en de ogen lopen daarbij het eerst schade op. Kenmerkende symptomen zijn polydipsie/polyurie en groeiachterstand. Onbehandeld resulteert cystinose in nierfalen.

Cystinose heeft een incidentie van 1:100.000 tot 1:200.000 wereldwijd. In Bretagne bedraagt de incidentie 1:26.000

Voor de behandeling wordt cysteamine gebruikt. Cysteamine verwijdert de opgestapelde cystine uit de lysosomen en vertraagt daarmee het ziekteproces.



</doc>
<doc id="568866" url="https://nl.wikipedia.org/wiki?curid=568866" title="Constantine Samuel Rafinesque-Schmaltz">
Constantine Samuel Rafinesque-Schmaltz

Constantine Samuel Rafinesque-Schmaltz (Galata, 22 oktober 1783 – Philadelphia, 18 september 1840)
was een homo universalis uit de negentiende eeuw, die een chaotisch leven leidde.

Veel mensen zouden hem een genie noemen , maar ook een excentriekeling, soms neigend naar krankzinnigheid. Hij was erg succesvol in verschillende gebieden van de wetenschap, waaronder zoölogie, botanie, malacologie, meteorologie, schrijver, evolutionisme, het spreken van meerdere talen en vertalen. Hij schreef overvloedig over verschillende onderwerpen als antropologie, biologie, geologie en linguïstiek , maar kreeg hier geen waardering voor tijdens zijn leven. Vandaag de dag wordt algemeen erkend dat dit genie zijn tijd ver vooruit was.

Rafinesque werd geboren in Galata, een buitenwijk van Constantinopel uit Franse en Duitse ouders. Hij bracht zijn jeugd door in Marseille en was grotendeels een autodidact. Toen hij twaalf jaar oud was, kende hij Latijn en had hij een herbarium aangelegd.

In 1802 toen hij negentien jaar oud was, vertrok hij naar de Verenigde Staten om in 1805 daar weer te vertrekken en naar Palermo op Sicilië te gaan, waar hij een succesvol zakenman werd met voornamelijk de handel in medicinale planten. Ook was hij secretaris van de Amerikaanse consul. Gedurende zijn verblijf verzamelde hij bloemen en raakte hij geïnteresseerd in vissen en voorzag hij er een aantal van een wetenschappelijke naam. In 1815 nadat zijn vrouw hem had verlaten en zijn zoon (vernoemd naar Carolus Linnaeus) was gestorven keerde hij terug naar Amerika. Hij verloor al zijn boeken (50 dozen) en al zijn specimens (meer dan 60.000 schelpen) toen het schip "Union of Malta" op 2 november 1815 verging voor de kust van Connecticut.

In New York werd hij lid van de nieuw opgerichte "Lyceum of Natural History". Tegen 1818 had hij meer dan 250 nieuwe soorten planten en dieren verzameld en van een wetenschappelijke naam voorzien. Langzaam bouwde hij zijn verzameling van natuurlijke objecten weer op.

In 1819 werd hij professor in de botanie aan de Transylvania University in Lexington in Kentucky. Ook gaf hij daar Frans en Italiaans. Op een gegeven moment begon hij alle nieuwe planten- en diersoorten die hij tegenkwam te beschrijven. In 1825 kreeg zijn boek "Neogenyton" veel kritiek van collega-botanici, waardoor zijn publicaties nog meer genegeerd werden. Hij werd beschouwd als de meest excentrieke geleerde van de hogere planten. In de lente van 1826 werd hij weggestuurd bij de universiteit, vanwege een affaire met de vrouw van het hoofd van de universiteit of vanwege het volgen van zelfs minder lessen dan zijn studenten. Volgens de overlevering zou Rafinesque een vloek over de universiteit hebben uitgesproken bij zijn vertrek. Kort na zijn vertrek overleed het hoofd van de universiteit, Horace Holley aan de gele koorts en ging het oorspronkelijke hoofdgebouw van de universiteit (bij Gratz Park) verloren bij een brand (Vane-Wright, 2005).

Hij vertrok naar Philadelphia zonder werk. Hij gaf publieke lezingen en ging weer publiceren, voornamelijk op zijn eigen kosten. Zijn boek "Medical Flora, a manual of the Medical Botany of the United States of North America" (1828-1830) werd zijn belangrijkste werk. In "Herbarium rafinesquianum" beschreef hij verschillende nieuwe planten. Ook raakte hij geïnteresseerd in de verzamelingen van de Expeditie van Lewis en Clark. Daarin gaf hij onder meer wetenschappelijke namen aan de witvoetmuis ("Peromyscus leucopus") en het muildierhert ("Odocoileus hemionus"). Ook de stompstaarteekhoorn ("Aplodontia rufa") en de Europese bulvleermuis ("Tadarida teniotis") hebben hun wetenschappelijke naam oorspronkelijk van Rafinesque gekregen. In totaal heeft hij zeven zoogdiersoorten en elf zoogdiergeslachten ("Tadarida, Eidolon, Muntiacus, Vampyrum, Cynomys, Geomys, Mazama, Oreamnos, Nycticeius, Eptesicus" en "Odocoileus") hun huidige wetenschappelijke namen gegeven.

In de boeken die hij tussen 1836 en 1838 publiceerde stelde hij honderden nieuwe geslachten en nieuwe soorten voor in de grote florarijken in de wereld. De meeste van zijn namen werden echter niet geaccepteerd door de wetenschappelijke gemeenschap.

Hij ontdekte in het huis van John James Audubon zelfs een vleermuis, die nog geen wetenschappelijke naam had. Hij ontwikkelde eerder dan Charles Darwin een evolutietheorie. In 1836 creëerde hij schijnbaar een hoax toen hij een document publiceerde waarvan hij claimde dat het de vertaling was van de Walam Olum. Dat hij ook niet in staat was om een bron te geven voor het verhaal van de migratie van de Lenape en ook geen bewijs kon leveren voor zo’n gebeurtenis rond de Lenape, droeg bij aan het in diskrediet raken van zijn werk (aan het einde van de twintigste eeuw).

Hij stierf onopgemerkt en berooid aan maagkanker op een zolderkamer in Philadelphia. Hij werd daar begraven door zijn vrienden op de Ronaldson's cemetery. Zijn omvangrijke verzamelingen werden als troep verkocht of vernietigd om te voldoen aan de eisen van zijn crediteuren. In maart 1924 werden zijn overblijfselen(of waarvan gedacht werd dat het zijn overblijfselen waren) overgebracht naar de Transylvania University om te rusten in een ereplaats in een tombe met het opschrift 'A life of travels'. Maar waarschijnlijk ligt Rafinesque nog steeds in een anoniem graf in Philadelphia.

In 1841 stelde Thomas Nuttall voor om hem te eren met de geslachtsnaam "Rafinesquia" uit de plantenfamilie Asteraceae, een geslacht bestaande uit twee soorten. Rafinesque had zijn eigen naam zelf twee keer voorgesteld als wetenschappelijke naam, maar dat was elke keer afgewezen. Asa Gray gaf in 1853 de tweede soort zijn wetenschappelijke naam.
Ook de vleermuis "Corynorhinus rafinesquii" is naar hem genoemd.

Zijn wetenschappelijke werk krijgt de laatste jaren steeds meer erkenning. Hij was een overenthousiaste, maar accurate observator die werd gedreven door en monomanisch verlangen om elk object, dat hij in d natuur tegenkwam, te benoemen.

Bij de soorten die hij heeft beschreven wordt de standaardafkorting "Raf." gebruikt.





</doc>
<doc id="568946" url="https://nl.wikipedia.org/wiki?curid=568946" title="Gustav Karl Wilhelm Hermann Karsten">
Gustav Karl Wilhelm Hermann Karsten

Gustav Karl Wilhelm Hermann Karsten (Stralsund, 6 november 1817 - Berlin-Grünewald (Berlijn), 10 juli 1908) was een Duits botanicus. Hij volgde het voorbeeld van Alexander von Humboldt en reisde van 1844 tot 1847 en nogmaals van 1848 tot 1856 door Zuid-Amerika waarbij hij onder andere Colombia, Ecuador en Venezuela bezocht. Daarna werd hij hoogleraar in de botanie in Berlijn en Wenen.

De natuurkundige Gustav Karsten (1820-1900) was zijn broer.



</doc>
<doc id="569003" url="https://nl.wikipedia.org/wiki?curid=569003" title="Klauwhand">
Klauwhand

Een klauwhand kan ontstaan a.g.v. een beklemde zenuw (nervus ulnaris). De eindkootjes in de vingers zijn gebogen, terwijl de proximale vingerkootjes gestrekt zijn. De spiertjes in de handrug zijn vaak heel dun (atrofie). Deze combinatie geeft de hand het uiterlijk van een klauw, vandaar de naam klauwhand. Zie ook Ziekte van Dupuytren


</doc>
<doc id="569011" url="https://nl.wikipedia.org/wiki?curid=569011" title="Paroxismale nachtelijke hemoglobinurie">
Paroxismale nachtelijke hemoglobinurie

Paroxismale nachtelijke hemoglobinurie (Afkorting: "PNH") is een monoklonale aandoening van de hematopoiëtische stamcellen (voorlopercellen van het bloed). Monoklonaal wil zeggen dat de afwijking slechts in één kloon afkomstig van één stamcel aanwezig is en dus niet in alle stamcellen. De afwijking betreft een DNA-afwijking. Hierdoor worden bepaalde eiwitten niet goed aangemaakt, onder andere CD55 en CD59. Deze eiwitten zorgen ervoor dat het lichaam de cellen met deze eiwitten herkent als lichaamseigen. Wanneer een cel deze eiwitten niet heeft, zal het lichaam ze herkennen als lichaamsvreemd en ze vernietigen. Het gevolg is dat zowel de rode en witte bloedcellen als de bloedplaatjes worden aangevallen. 

Patiënten met PNH hebben als gevolg van de vernietiging van hun cellen last van anemie (bloedarmoede), veel infecties en trombose (stolling van het bloed in de bloedvaten).

PNH is een zeldzame vorm van hemolytische anemie (ernstige bloedarmoede door versterkte afbraak van bloedcellen) en komt bij 1 op de 100.000 mensen voor. PNH kan op alle leeftijden ontstaan maar vooral tussen de 30 en de 40 jaar. Het komt evenveel voor bij mannen als bij vrouwen. 

Bij PNH gaat er iets mis tijdens het proces van voorlopercellen naar volwassen bloedcellen, namelijk dat er een eiwit mist waardoor de cellen eerder afgebroken worden. Mensen met PNH maken ook wel gewone bloedcellen aan en iedereen heeft wel een paar van deze afwijkende bloedcellen, maar bij PNH wordt de aanmaak van goede bloedcellen ook nog geremd. 

Bij PNH heeft de patiënt niet altijd evenveel afbraak van bloedcellen, maar zijn het plotselinge aanvallen, die op elk moment van de dag kunnen zijn en soms enkele dagen achter elkaar; niet alleen 's nachts, de naam is zo omdat de urine in de ochtend het donkerste is.

De verhouding van normale en abnormale cellen varieert van patiënt tot patiënt. De abnormale bloedcellen leven gemiddeld maar 30 tot 40 dagen t.o.v. 120 bij normale bloedcellen. Omdat niet alle cellen zijn aangedaan, maar slechts een deel kan het ziektebeeld heel wisselend zijn. Iemand met veel aangedane cellen, heeft meer last dan iemand met slechts een paar aangedane cellen.

Het beenmerg is niet altijd in staat het aanmaken van de rode bloedcellen bij te houden t.o.v. de afbraak. Wanneer dit plaatsvindt dan zijn meestal niet alleen de rode bloedcellen laag in aantal, maar ook de witte bloedcellen en bloedplaatjes. Men spreekt dan van de technische term pancytopenie. In dit geval komt PNH dicht bij de ziekte aplastische anemie(bloedarmoede doordat het beenmerg niet of niet genoeg bloedcellen aanmaakt, waarbij het beenmergdefect de belangrijkste oorzaak is).

De gemiddelde overleving tien jaar na diagnose is 65% en vijftien jaar na diagnose 48%. Van de patiënten die overlijden door een complicatie van PNH, overlijdt een kwart als gevolg van trombose. 1-3% krijgt acute leukemie, meestal 5-7 jaar na de diagnose. Aan zwangerschappen zitten grote risico’s, 50% krijgt last van trombose, 1 op de 3 zwangerschappen is een miskraam en 8% van de zwangere vrouwen met PNH overleeft de zwangerschap niet.

CD55 en CD59 zijn eiwitten die verankerd zijn aan het celmembraan met behulp van een glycophosphatidylinositol(GPI)-anker. Door een mutatie in het Phosphatidylinositol glycaan-A("PIGA")-gen, dat een essentieel onderdeel is van het GPI-eiwit, kan GPI niet meer juist tot expressie worden gebracht. Hierdoor volgt een incomplete synthese van GPI waardoor GPI-verankerde eiwitten niet gehecht blijven aan het celmembraan. Door de afwezigheid van GPI-ankers is er een absentie van GPI-gebonden membraaneiwitten. Hierdoor is er een gebrek aan onder andere de membraaneiwitten CD55 en CD59, die beiden een functie vervullen in het reguleren van het complementsysteem; CD55 inhibeert de vorming van C3bBb en CD59 reguleert de incorporatie van C9 op C5b678. Doordat deze eiwitten op bepaalde stamcellen missen, zal het complementsysteem niet gereguleerd kunnen worden en worden deze cellen afgebroken.

Het PIGA-gen is gelokaliseerd op het X-chromosoom; een enkele mutatie leidt al tot het fenotype PNH (ook bij vrouwen door X-inactivatie). Alle andere genen die benodigd zijn voor GPI-synthese zijn gelegen op de autosomen. Hierbij moeten beide allelen gemuteerd zijn om het fenotype PNH te verkrijgen.


De behandeling bestaat onder andere uit bloedtransfusies. Er is in Nederland een actieve patiëntenvereniging met een eigen website waar de laatste ontwikkelingen met betrekking tot deze zeldzame bloedziekte te vinden zijn.

Er bestaat nog geen medicijn dat PNH geneest, wel krijgt de patiënt meestal ijzertabletten, vitamine B12 en foliumzuur. Artsen zijn voorzichtig met ijzertabletten, omdat deze soms de afbraak juist verergeren. Soms worden ook ontstekingsremmende medicijnen gegeven als prednisolon om het afweersysteem te onderdrukken en zo de afbraak te verminderen, maar de meeste artsen zijn vanwege de bijwerkingen geen voorstander van deze behandeling.

Soms blijft het hemoglobinegehalte zo laag dat er een bloedtransfusie nodig is waarbij pure rode bloedcellen ingespoten worden, omdat het lichaam tegen andere stoffen antistoffen kan aanmaken, wat de afbraak weer verergert. Ook is er soms een beenmergtransplantatie nodig.

Soliris is een medicijn dat door medisch personeel onder toezicht van een arts met ervaring met bloedziektes wordt toegediend aan patiënten met PNH. De eerste 4 weken wordt er wekelijks 600mg toegediend, de 5e week 900 mg en de weken daarop elke 2 weken 900 mg. Twee weken voor de eerste dosis moet er ingeënt worden tegen menigtes. Soliris is nog niet onderzocht onder kinderen en patiënten met nier en leverproblemen. Eculizumab is het werkzame bestanddeel. Eculizumab is een antilichaam dat zich bindt aan het complementeneiwit C5. Dit medicijn is getest onder 43 mensen, waarvan 21 (49%) met succes, ze hadden een stabiele hemoglobinespiegel en hadden geen bloedtransfusies meer nodig terwijl de 44 mensen die een schijnbehandeling kregen gemiddeld 10 bloedtransfusies nodig hadden. Dit geneesmiddel werd op 17 oktober 2003 aangewezen als geneesmiddel voor zeldzame ziektes. Tussen 2008 en 2010 komen er ongeveer tussen de 25 en 34 patiënten voor behandeling met eculizumab in aanmerking. Onderhoudsbehandeling, eens per twee weken, kost circa € 358.000,- per patiënt per jaar.

Bij sommige patiënten met PNH kan er genezing plaatsvinden door een erg risicovolle behandeling, namelijk stamcellentransplantatie. De patiënt moet na de transplantatie nog wekenlang in het ziekenhuis blijven. Dit gebeurt meestal met stamcellen van een donor. Lukt de transplantatie, dan duurt het meestal twaalf tot veertien dagen voordat de stamcellen aanslaan. Ongeveer 20-30% overleeft de transplantatie niet.



</doc>
<doc id="569019" url="https://nl.wikipedia.org/wiki?curid=569019" title="Substantia nigra">
Substantia nigra

De substantia nigra of zwarte kern is een pigmenthoudende kern in het mesencephalon, ofwel het middendeel van de hersenen. Het behoort tot de basale kernen van het centrale zenuwstelsel. (Het overige deel van de basale kernen wordt gevormd door het corpus striatum, de globus pallidus en de nucleus subthalamicus). De substantia nigra bevat twee deelstructuren, de "pars reticulata" (SNr) en de "pars compacta" (SNc). De substantia nigra (vooral de SNc) heeft een "dopaminerge projectie" op het putamen en de hersenschors. 

Bij de ziekte van Parkinson werkt de substantia nigra minder goed, doordat dopaminerge zenuwcellen in de pars compacta zijn afgestorven. Er is dan minder productie van dopamine, vandaar dat patiënten met deze aandoening als medicatie dopamineachtige stoffen toegediend krijgen.

De substantia nigra speelt een belangrijke rol bij het starten van bewegingen en functioneel als schakelkern van het extrapiramidale systeem. Functies spelen bijvoorbeeld een rol bij de oculomotoriek, leren en verslaving. Veel effecten worden vanuit de substantia nigra via het corpus striatum doorgegeven.


</doc>
<doc id="569032" url="https://nl.wikipedia.org/wiki?curid=569032" title="Symptoomloze drager">
Symptoomloze drager

Een symptoomloze drager is een persoon of een ander organisme die een bepaalde ziekte onder de leden heeft - en hierbij vaak ook een besmettingsbron voor andere organismen vormt - maar geen symptomen van deze ziekte vertoont. 
De betekenis is min of meer tweeledig, waarbij er symptoomloze dragers zijn van infectieziekten enerzijds, en er anderzijds symptoomloze dragers bestaan voor genetische aandoeningen.

Infectieziekten met een langdurig symptoomloos dragerschap hebben een grotere kans op verspreiding. Voorbeelden van zulke ziektes zijn virusziekten zoals Hiv en hepatitis B en C, maar ook bacteriële infectieziekten zoals TBC en verscheidene seksueel overdraagbare aandoeningen. Deze laatste groep behelst een aantal ziekten waarbij met name vrouwen symptoomloos draagster kunnen zijn.

Ziekten met een korte periode van symptoomloos dragerschap hebben een relatief kleine kans om zich wijd te verspreiden. Mensen die geïnfecteerd raken met ernstige ziekten zoals Ebola en Marburg sterven vaak zo snel na infectie dat er geen tijd is om (veel) anderen te besmetten. 
De mensheid is mede door de korte periode van asymptomatisch dragerschap in staat geweest het pokkenvirus uit te roeien.

Hoewel de termen symptoomloos dragerschap en incubatietijd ten dele uitwisselbaar zijn, zijn het zeker geen synoniemen van elkaar. Bij besmetting met bijvoorbeeld hiv ontstaat meestal kort na de besmetting een griep-achtig ziektebeeld, wat dikwijls vanzelf over gaat. De persoon in kwestie is echter wel degelijk geïnfecteerd en het virus is al langzaam bezig met het infecteren van immuuncellen (CD4+ T-cellen, de Th1 cel), zonder dat er sprake is van enig symptoom. Pas als een bepaalde ondergrens is bereikt zullen de eerste symptomen - opportunistische infecties - zich voordoen.

Wat betreft het symptoomloos dragerschap van genetische ziekten; hierbij betreft het meestal dragerschap van een recessief gen - in tegenstelling tot een dominant gen, waarbij geen symptoomloos dragerschap bestaat. 
Als iemand een recessief gen heeft voor een ziekte, zal deze persoon geen (of nauwelijks) symptomen van deze ziekte hebben, terwijl hij/zij wel dit gen bezit. Als twee symptoomloze dragers samen een kind krijgen, bestaat er een kans van 25% dat dit kind beide recessieve genen krijgt, en dus de ziekte zal hebben/krijgen. Een voorbeeld van zo'n ziekte is Cystic fibrosis. Ongeveer 1 op de 50 westerlingen is drager van dit gen.
Een ziekte als sikkelcelziekte is een voorbeeld van "symptoomarm" dragerschap; zij met twee afwijkende genen hebben de hevige vorm van sikkelcelziekte, met kans op een zogenaamde crise, maar dragers met slechts één afwijkend gen hebben een mildere vorm, waarbij met name bloedarmoede op de voorgrond staat.


</doc>
<doc id="569372" url="https://nl.wikipedia.org/wiki?curid=569372" title="Bulbus olfactorius">
Bulbus olfactorius

De bulbus olfactorius of reukkolf is een structuur die voorkomt in de hersenen van gewervelden en betrokken is bij reuk; de perceptie van geuren.

Bij de meeste gewervelde dieren is de bulbus olfactorius het verst voor in de hersenen gelegen hersendeel. Bij de mens echter ligt het ergens aan de onderkant van de hersenen.

De bulbus olfactorius heeft maar één bron van input: de axonen afkomstig van de geurreceptoren en ook maar één output: de axonen van de mijtercellen die de reukinformatie naar verschillende delen in de hersenen sturen, zoals de reukschors (cortex olfactorius), de hypothalamus en de amygdala.

Vergelijkt men de bulbus olfactorius (of het equivalent daarvan) van bijvoorbeeld de fruitvlieg en de muis dan zal men tot de conclusie komen dat ze allemaal dezelfde opbouw hebben (vijf cellagen met daarin de celkernen van drie celtypen), hoewel ze verschillen in grootte en vorm. Hieruit valt echter niet direct te concluderen dat ze ook dezelfde functie hebben.


</doc>
<doc id="569667" url="https://nl.wikipedia.org/wiki?curid=569667" title="Posologie">
Posologie

Posologie is de wetenschap van het doseren van geneesmiddelen. Het woord is in België heel gewoon maar in Nederland zeer ongebruikelijk.

Voor elk medicijn wordt een gebruikelijke dosering en een maximale dosering opgegeven. 

Bij voorschrijven wordt onder meer rekening gehouden met 


</doc>
<doc id="569671" url="https://nl.wikipedia.org/wiki?curid=569671" title="Desdochter">
Desdochter

Desdochters zijn vrouwen van wie de moeder tijdens de zwangerschap di-ethylstilbestrol, beter bekend als DES, heeft gebruikt. Dit is een verbinding met oestrogene activiteit, hoewel de chemische structuur niet verwant is aan die van het natuurlijke hormoon. Het trans-isomeer is actiever dan het cis-isomeer. 

De stof is bekend geworden omdat hij van 1946 tot 1977 wel werd voorgeschreven aan zwangeren die eerder een of meer miskramen hadden gehad, in de hoop dat dit de kans op herhaling zou verminderen. Dat bleek echter niet het geval. De stof is naar schatting voorgeschreven aan tussen 189.000 en 378.000 Nederlandse zwangeren.

Wel ontstonden er met name bij vrouwelijke foetussen afwijkingen aan de inwendige geslachtsorganen, die tot een hogere kans op een anders zeldzame vorm van vaginakanker (clear-cell carcinoom) bleken te leiden. Die kans is overigens ook bij DES-blootstelling in de baarmoeder ca. 1 op 1000. Soms traden ook vormafwijkingen aan de baarmoeder op, waardoor de vruchtbaarheid van deze zogenaamde desdochters in sommige gevallen verminderd is. In sommige gevallen komen door de vormafwijkingen tijdens de zwangerschap afwijkingen van de ligging van de foetus voor, bijvoorbeeld een dwarsligging of een stuitligging. Deze problematiek is van afnemend belang omdat de meeste desdochters inmiddels de leeftijd waarop ze kinderen krijgen gepasseerd zijn. 

Meestal is de enige bij desdochters waargenomen afwijking een wat grotere uitbreiding van het endocervicale epitheel (het slijmvlies in het kanaal van de baarmoederhals) dan normaal, tot over de hele ectocervix (dat deel van de cervix dat in de vagina zichtbaar is) en soms reikend tot op de vaginatop (ectropion). Dit heeft verder weinig consequenties, behalve een vaak iets overvloediger vaginale afscheiding dan gemiddeld. Wel wordt aanbevolen dat deze vrouwen geregeld een uitstrijkje laten maken.

Ook bij mannelijke foetussen komen afwijkingen aan de geslachtsorganen voor. Dit zijn met name knobbeltjes op de bijbal. In 1995 is uit wetenschappelijk onderzoek gebleken, dat er geen verschil is tussen de vruchtbaarheid van deszonen en die van andere mannen. Ook is tot nu toe niet aangetoond dat deszonen meer dan gemiddeld kans hebben op zaadbalkanker of prostaatkanker.

In 2002 is gebleken dat zonen van desdochters een twee à drie maal hogere kans hebben op hypospadie, een aangeboren afwijking van de penis . Door het DES-verleden neemt de kans hierop van twee per duizend naar vier a zes per duizend toe. 

 * Hans Emmering, "DES-interesse". Amsterdam: Uitgeverij Augustus, 2008.



</doc>
<doc id="569880" url="https://nl.wikipedia.org/wiki?curid=569880" title="Govert Bidloo">
Govert Bidloo

Govert of Govard Bidloo (Amsterdam, 12 maart 1649 – Leiden, 30 maart 1713) was een chirurgijn, anatoom, lijfarts, hoogleraar, schrijver van toneelwerk en librettist.

Bidloo was de zoon van een winkelier. Aanvankelijk opgeleid tot chirurgijn werd hij omstreeks 1670 leerling van de anatoom Frederik Ruysch (1638-1731). Daarnaast hield Bidloo zich bezig als schrijver van toneelwerken en dramaturg van "Phaëton", "Salmoneu", werken van Vondel. Hij was lid van of bezocht het gezelschap Nil Volentibus Arduum. Bij de Vrede van Nijmegen voerde Bidloo een vertoning op in de Schouwburg van Van Campen in samenwerking met Joan Pluimer. Hij en de andere leden van "Nil Volentibus Arduum" keerden zich vooral tegen de spektakelstukken van Jan Vos en de kluchten van Bredero die veel succes hadden. Het is mogelijk een reactie op het realisme; men streefde naar meer verfijning, weelde en voornaamheid. Hermanus Amya liet een notarieel stuk opmaken, twee dagen na het opvoeren van "De muitery en nederlaag van Midas, koning Onverstand, of Comma, Punct, Parenthesis", een toneelstuk geschreven door Bidloo, waarin werd vastgelegd, dat al de door Bidloo aangevallen personen duidelijk door het publiek waren herkend. De verontwaardiging omtrent het stuk was groot en het regende schotschriften.

Bidloo liet zijn toneelstukken met balletten en muziek afwisselen, gecomponeerd door Johan Schenck. De eerste opera op Nederlandse tekst, op de "Zinspreuk, Zonder Spys en Wyn, Kan geen Liefde zyn" en op libretto van Govert Bidloo, is op muziek gezet door Schenk. Mogelijk was het een zangspel. Het werk kreeg zijn première in 1686 in de Amsterdamse schouwburg. Bidloo moest het ontgelden, vanwege de heidense taferelen, en kreeg veel kritiek op zijn spektakelstuk:

"Wilt gij een Op’ra zien van zuipen, zwelgen, brassen,
"Vol Bachenaalspel, en baldaadige grimmassen? 
"Gy vind het allerbest in Bidloos huis verbeeld. 
"Daar hij voor Bacchus en zijn Wijf voor Venus speelt".

Bidloo had concurrentie van David Lingelbach, die Franse opera's opvoerde in Buiksloot, tot 1687 toen Lingelbach directeur werd van de schouwburg aan de Keizersgracht. Tot 1690 werden er Franse opera's, o.a. van Lully uitgevoerd, maar toen de bezoekersaantallen en de inkomsten onvoldoende waren om de kosten te bestrijden werd de productie gestopt.

Bidloo had niet stilgezeten en geneeskunde gestudeerd. Hij promoveerde op 8 mei 1682 aan Universiteit van Franeker. In 1688 werd hij lector in de ontleedkunde in 's Gravenhage. In 1690 werd hij militair arts en hoofd van de geneeskundige dienst, drie jaar later ook in Engeland. Bij het bezoek van stadhouder Willem III in februari 1691 aan Den Haag, vanwege besprekingen met de anti-Franse liga, publiceerde Bidloo "Komst van zijne majesteit Willem III, Koning van Groot Britanje enz. in Holland". Romeyn de Hooghe ontwierp een groot aantal decoraties en maakte de prenten bij het boek. In 1690 schreef Bidloo samen met Romeyn de Hooghe een aantal schotschriften tegen de burgemeesters van de stad Amsterdam. Prof. Bidloo woonde in de Gouden Bocht, op Herengracht 455.

In 1694 werd Bidloo hoogleraar in de ontleed- en heelkunde te Leiden, tot hij in 1701 door koning Willem III naar Londen werd ontboden als lijfarts. De stadhouder-koning stierf in zijn armen, of in die van Hans Willem Bentinck. In 1702 werd hij opnieuw hoogleraar in Leiden, waar hij 30 maart 1713 stierf. Bidloo is opgevolgd door Herman Boerhaave.

Nicolaas Bidloo, zijn neef, werd in 1702 lijfarts van Peter de Grote. Bidloo vroeg vanwege een slechte gezondheid ontheffing van het begeleiden van de tsaar op veldtochten. Evenals zijn vader had hij kennis van muziek en toneel. In het door hem opgerichte Moskouse legerhospitaal werden de eerste wereldlijke toneelopvoeringen in Rusland gegeven.


Hij schreef ook gedichten en toneelstukken, die na zijn dood verzameld en in 3 delen uitgegeven zijn.


Verder schreef hij de tekst bij het plaatwerk:



</doc>
<doc id="570262" url="https://nl.wikipedia.org/wiki?curid=570262" title="Organische persoonlijkheidsstoornis">
Organische persoonlijkheidsstoornis

Organische persoonlijkheidsstoornis is een psychische aandoening die wordt veroorzaakt door beschadiging of dysfuncties in de hersenen. Kenmerkend is een verandering van karaktereigenschappen en gedrag ten opzichte van de periode voor de stoornis. Meestal is het uiten van emoties, behoeften en impulsen anders dan tevoren.

Vaak ook is de cognitie voor het anticiperen of plannen van sociale situaties aangetast, met name bij beschadigingen van de frontale kwab (men spreekt in dit geval ook wel van een frontalekwabsyndroom). Vergelijkbare symptomen zijn ook waar te nemen als gevolg van lobotomie. Beschadigingen van andere hersendelen kunnen echter ook tot persoonlijkheidsveranderingen leiden, zoals de temporale kwabben en de amygdalae.

Voor diagnose moet bekend zijn welke hersendelen zijn beschadigd of niet normaal functioneren en verder zijn twee of meer van de volgende symptomen aanwezig:


Verder moet worden nagegaan of de symptomen mogelijk een gevolg zijn van middelenmisbruik, een traumatische ervaring of een andere psychische aandoening. Vergelijkbare symptomen kunnen zich namelijk voordoen bij aandoeningen als schizofrenie, waanstoornissen en stemmingsstoornissen. Ook moet een specifieke persoonlijkheidsstoornis worden uitgesloten.

Om verwarring met specifieke persoonlijkheidsstoornissen te voorkomen, wordt in het handboek DSM-IV-TR gesproken van persoonlijkheidsverandering (personality change, 310.1). Het handboek onderscheidt de volgende subtypen:



</doc>
<doc id="570421" url="https://nl.wikipedia.org/wiki?curid=570421" title="Angel (insect)">
Angel (insect)

Een angel (ook: straal) is een gifoverdragend steekorgaan dat voorkomt bij de vliesvleugelige insecten zoals mieren, bijen, hommels en wespen. Angeldragende insecten worden wel aculeaat of angeldragers genoemd.

De angel wordt niet alleen ter verdediging gebruikt maar dient bij veel wespen voornamelijk om prooien te verlammen. Hommels, bijen en mieren vallen honing- of larvenrovende dieren aan. Dieren die al dan niet per ongeluk het nest beschadigen worden aangevallen door een zwerm woedende insecten. Bij een steek wordt het gif uit de gifklier via de angel in de huid gebracht.

Voor mensen geldt dat, indien men niet allergisch is, de steek hooguit zal resulteren in een urenlange pijnlijke plek, maar indien men wel allergisch is kan een anafylactische shock optreden, die levensgevaarlijk kan zijn. Een steek in de tong, mondholte of keel is daarnaast gevaarlijk door het opzwellen van het weefsel waardoor verstikking kan optreden.

De angel is anatomisch gezien ontstaan uit de interne voortplantingsorganen (het inwendige gifzakje) en de eilegbuis (de intrekbare uitwendige angel) van de vrouwelijke sekse van het insect. Mannetjes hebben dus nooit een angel, maar mannetjes leven bij de zo bekende, in kolonies levende vliesvleugeligen slechts zeer korte tijd en worden zelden gezien. De rest van het jaar zijn alleen vrouwelijke exemplaren aanwezig. Dit is de reden dat vrijwel alle bijen, wespen en hommels die men in het dagelijks leven tegenkomt een angel dragen. 

Wespen hebben een gladde angel, die in de huid wordt gestoken, gif inspuit en kan worden teruggetrokken. Een wesp kan de angel hierdoor meerdere keren gebruiken. Het is dus niet zo dat een wesp steeds een nieuwe angel gebruikt.
Bijen daarentegen hebben een meer getande angel, die bij het steken van kleine dieren als andere insecten wel teruggetrokken kan worden, maar bij dieren (of mensen) met een dikke huid blijft de angel steken. Hierdoor verliest de bij een deel van het achterlijf en sterft korte tijd later.

Sommige vliesvleugeligen, zoals sluipwespen, hebben eveneens een angstaanjagend grote 'angel', zoals de reuzenhoutwesp. Bij deze soorten is de legbuis echter niet omgevormd tot angel en kan alleen gebruikt worden voor de afzet van de eitjes, niet om mee te steken. De legbuis is zo lang omdat veel sluipwespen de eitjes diep in prooidieren (zoals rupsen) afzetten.

Andere insecten met een legbuis, dus geen angel, zijn langpootmuggen, sprinkhanen (vooral sabelsprinkhanen) en in water levende wantsen als de waterschorpioen en de staafwants. Bij deze laatste twee soorten dient de achterlijfspunt echter niet als legbuis maar voor de ademhaling; de adembuis wordt regelmatig boven water gestoken. 

Er zijn ook dieren uit totaal andere groepen, zoals de zoogdieren (vogelbekdier), vissen (steenvis) en de kraakbeenvissen (pijlstaartrog), die scherpe en giftige uitsteeksels hebben, maar deze staan anatomisch gezien ver van de angel zoals deze voorkomt bij de insecten. 



</doc>
<doc id="570566" url="https://nl.wikipedia.org/wiki?curid=570566" title="Differentiële diagnose">
Differentiële diagnose

Een differentiële diagnose is een wetenschappelijke methode om uit een lijst van mogelijke aandoeningen waaraan een bepaalde patiënt zou kunnen lijden, gegeven de klachten en symptomen die op dat moment bekend zijn, een diagnose te stellen.

Een ander woord hiervoor is "diacrise". In de literatuur vindt men ook vaak het woord "differentiaaldiagnose" wat door sommigen als een germanisme wordt beschouwd; in de 19e eeuw was namelijk vooral de Duitstalige geneeskunde voor Nederlandse artsen toonaangevend, waardoor de term "Differenzialdiagnose" uit het Duits in het spraakgebruik werd overgenomen, zoals tegenwoordig veel Engelse terminologie wordt overgenomen.

Een differentiële diagnose wordt gesteld wanneer twee of meerdere ziekten het ziektebeeld kunnen verklaren en het nog niet mogelijk is tot een definitieve diagnose te komen. Verder onderzoek zal erop gericht zijn één of meerdere elementen van de differentiële diagnose uit te sluiten tot uiteindelijk liefst slechts één mogelijkheid overblijft.

De methode van differentiële diagnose wordt ook buiten de geneeskunde gebruikt, zoals in het domein van de leerstoornissen en milieukundig bodemonderzoek.


</doc>
<doc id="570622" url="https://nl.wikipedia.org/wiki?curid=570622" title="Sélection de grains nobles">
Sélection de grains nobles

Sélection de grains nobles is een procedure van wijn maken die overeenkomt met die van de Vendange tardive, alleen bij Sèlection de grains nobles worden alle druiven er met de hand tussenuit geplukt die aangetast zijn door de edele rotting. Bij Vendange tardive is de handeling wat grover, hier worden hele trossen geplukt en bij Sèlection de grains nobles worden echt alleen de druiven ertussenuit gehaald die de edele rotting hebben ondergaan. Het proces lijkt op die van de Trockenbeerenauslese. Vandaar dat deze wijnen nog kostbaarder zijn dan de Vendange tardive. Deze twee termen worden overigens bijna alleen maar in de Elzas gebruikt.


</doc>
<doc id="570665" url="https://nl.wikipedia.org/wiki?curid=570665" title="Bouwvakkersdecolleté">
Bouwvakkersdecolleté

Bouwvakkersdecolleté is een eufemistische term voor het zichtbaar zijn van de bovenkant van de bilspleet boven de band van de broek.

De naam is ontstaan vanwege de gelijkenis met het decolleté bij vrouwen: twee huidkleurige wangen met een spleet ertussen. Het bouwvakkersdecolleté is voornamelijk te zien bij mensen die vaak voorovergebogen werk doen met een strakzittende broek, zoals een spijkerbroek, waaronder bouwvakkers.

Het bouwvakkersdecolleté wordt vaak als onflatteus gezien. Er bestaan onderbroeken met speciale inzetstukken die het zichtbaar maken van de bovenkant van de bilspleet tegen moet gaan en extra lange T-shirts die het zichtbaar worden van het billendecollete moeten voorkomen. Deze extra lange T-shirts blijven in de broek zitten als je voorover buigt. Handig als je een beroep hebt waarbij je vaak voorovergebogen aan het werk bent (tapijtlegger, stratenmaker etc).


</doc>
<doc id="570845" url="https://nl.wikipedia.org/wiki?curid=570845" title="Chlamydophila abortus">
Chlamydophila abortus

Chlamydophila abortus is een bacterie, die abortussen veroorzaakt bij zoogdieren, vooral bij schapen en geiten en af en toe bij runderen en hertachtigen. Ook mensen kunnen besmet raken met deze bacterie.

Voorheen werd deze bacterie "Chlamydophila psittaci serotype 1" genoemd. Inmiddels is gebleken dat het toch om een andere soort gaat en wordt de bacterie vanaf 1999 "Chlamydophila abortus" genoemd. Chlamydophila abortus is een soort uit het geslacht Chlamydophila, die net als Chlamydia tot de familie Chlamydiaceae behoort.

De bacteriën kunnen niet zelfstandig groeien, maar doen dit uitsluitend in levende cellen. De bacterie blijft buiten een lichaam bij lagere temperaturen enkele dagen infectieus. 

De besmetting van Chlamydophila abortus kan plaatsvinden door direct of indirect contact. De eerste besmetting op een bedrijf gebeurt meestal door de aanvoer van een of meerdere besmette dieren. De incubatieperiode duurt minimaal vijf tot zes weken. De besmette dieren zelf zijn niet of slechts kort ziek. Als de besmetting plaatsvindt aan het begin van de dracht, kunnen er vanaf de 90e dag van de dracht veranderingen aan de placenta optreden. Dit leidt tot verzwakte of dode lammeren of veroorzaakt een abortus. Met de schede-uitvloeiing komen heel veel bacteriën vrij. Deze schede-uitvloeiing begint enkele dagen voor de abortus en kan duren tot twaalf dagen na een abortus. Dit kan leiden tot een serie abortussen op een bedrijf.

Een besmetting die plaatsvindt in de laatste weken van de dracht zal niet leiden tot een abortus, maar tijdens een volgende dracht zal het dier wel een abortus kunnen krijgen. Dieren die eenmaal een abortus hebben gekregen, bouwen een immuunsysteem op waardoor ze niet meer zullen aborteren. Deze dieren kunnen tijdens de bronsttijd opnieuw de bacterie uitscheiden en andere dieren besmetten. Een besmette bok of ram kan een testikelontsteking krijgen. Chlamydophila abortus kan ook via sperma verspreid worden. 

Als er eenmaal een besmetting met Chlamydophila abortus heeft plaatsgevonden, dan blijft de besmetting op het bedrijf. In het eerste jaar zal ongeveer de helft van de aanwezige geiten of ooien een abortus krijgen. In de jaren daarna zullen steeds meer dieren een immuunsysteem opgebouwd hebben en krijgen alleen de dieren die voor het eerst drachtig zijn of nieuw aangevoerde dieren een abortus.

Mensen kunnen ook besmet worden met Chlamydophila abortus. Degenen die assisteren bij aborterende dieren, dienen zich daarna goed te wassen en te ontsmetten. Zwangere vrouwen kunnen een miskraam krijgen en ziek worden. Zij moeten ieder contact, direct of indirect, met aborterende dieren zien te voorkomen. 

De diagnose van Chlamydophila abortus kan vastgesteld worden door middel van een immuunfluorisatietest (IFT) op de verworpen vrucht en de placenta. Ongeveer drie weken na een abortus zijn de eerste antistoffen gevormd bij een geit of ooi. Door middel van een bloedonderzoek (ELISA) kunnen de antistoffen aangetoond worden. Dit geeft het beste resultaat tussen drie weken en drie maanden na een abortus. 

Door contact met besmette bedrijven te vermijden kan een besmetting met Chlamydophila abortus voorkomen worden. Ook het gebruik van rammen of bokken die met besmette dieren in contact zijn geweest, moet vermeden worden. 

Het is zeer moeilijk om van een besmetting met Chlamydophila abortus af te komen op een bedrijf. Als de besmetting geconstateerd is, moeten de geaborteerde dieren zo veel mogelijk gescheiden blijven van de drachtige dieren. Alle nog drachtige dieren kunnen vanaf de 90e dag van de dracht behandeld worden met antibiotica (oxytetracycline). Dit helpt om het aantal abortusgevallen te verminderen en de infectiedruk te verlagen. 

Het is mogelijk om dieren in te enten met een levend vaccin. Dit leidt tot een verhoogde weerstand tegen een besmetting met Chlamydophila abortus. Deze inenting moet plaatsvinden minstens vier weken voor de geplande dekdatum en zal elke 3-4 jaar nodig zijn, afhankelijk van de condities op de locatie.


</doc>
<doc id="570971" url="https://nl.wikipedia.org/wiki?curid=570971" title="Chlamydophila">
Chlamydophila

Chlamydophila is een geslacht van micro-organismen dat verschillende ziekten bij mensen en dieren veroorzaakt.

Chlamydophila bestaat uit de volgende soorten:


</doc>
<doc id="570978" url="https://nl.wikipedia.org/wiki?curid=570978" title="Chlamydophila psittaci">
Chlamydophila psittaci

Chlamydophila psittaci is een bacterie, die papegaaienziekte (ornithosis of psittacosis) veroorzaakt. De ziekte wordt overgebracht via vogels, in het bijzonder papegaaien. (De officiële naam was tot 1999 "Chlamydia psittaci"). Bij vogels neemt de ziekte de vorm van een intestinale besmetting aan, maar bij mensen geeft het vaak een longontsteking. Ook kan de ziekte zich bij mensen uiten door een griepachtig ziektebeeld met als belangrijkste symptoom hoofdpijn. Behandeling kan met behulp van antibiotica als doxycycline.

Psittacosis is een zoönose die opgenomen staat in de lijst van aangifteplichtige ziekten van de World Organisation for Animal Health (OIE)


</doc>
<doc id="570982" url="https://nl.wikipedia.org/wiki?curid=570982" title="Gerontechnologie">
Gerontechnologie

Gerontechnologie is een interdisciplinair academisch en professioneel domein dat gevormd wordt door gerontologie met technologie te verbinden.

De duurzaamheid van onze verouderende samenleving hangt af van de mate waarin we geschikte omgevingen kunnen verwezenlijken voor onafhankelijkheid en volledige sociale participatie. Dit betreft iedere technologie voor een goede gezondheid, gerieflijkheid en veiligheid. Samengevat: gerontechnologie gaat over het aanpassen van technologische omgevingen aan de menselijke behoeften aan gezondheid, huisvesting, mobiliteit, communicatie, vrije tijd en werk.

De onderzoeksresultaten worden benut voor het creëren van de optimale leefomgeving voor alle leeftijden door de ontwerper, bouwkundige, ingenieur, fabrikant, en de professionals in gezondheidswetenschappen (verpleegkunde, geneeskunde, gerontologie, geriatrie, omgevingspsychologie, etc.).

'Gerontechnology' is de naam van het international academische tijdschrift op dit gebied. Het wordt uitgegeven door de International Society for Gerontechnology.



</doc>
<doc id="571266" url="https://nl.wikipedia.org/wiki?curid=571266" title="Wasbord (buik)">
Wasbord (buik)

Met een wasbord of "sixpack" wordt een zichtbaar gespierde buik bij mensen aangeduid. De vorm van de buik doet hierbij denken aan een wasbord of een sixpack. De spieren zijn meervoudig gegolfd, namelijk drievoudig verticaal en tweevoudig horizontaal ("sixpack"). De spieren kunnen ook gegolfd zijn door viervoudig verticaal en tweevoudig horizontaal ("eightpack").

Anatomisch gezien is een wasbord de contouren van de onder de huid liggende rechte buikspier ("musculus rectus abdominis"). De horizontale banen worden door de "intersectiones tendineae" gevormd. Het aantal hiervan kan variëren tussen nul en vier, waarbij ook anatomisch gezien geen wasbord aanwezig is tot een "tenpack"-wasbord. De verticale strepen liggen tussen de beide spierbanen ("linea alba abdominis") links en rechts van de navel.

Voor het verkrijgen van een wasbord moeten alle buikspieren intensief getraind worden en met een vetarm dieet moet vervetting tegengegaan worden, zodat de spieren onder de vetlaag beter zichtbaar worden.


</doc>
<doc id="571468" url="https://nl.wikipedia.org/wiki?curid=571468" title="Griekse voet">
Griekse voet

Een Griekse voet is een voet waarbij de tweede teen langer is dan de grote teen. Dit in contrast met een zogenaamde Egyptische voet, waarbij de grote teen het langst is.

Een Griekse voet werd als een schoonheidsideaal gezien in de Griekse beeldhouwkunst. Dit werd overgenomen door de Romeinen en bleef zo tot in de renaissance en later. Zo heeft bijvoorbeeld het Vrijheidsbeeld in New York een Griekse voet.


</doc>
<doc id="571762" url="https://nl.wikipedia.org/wiki?curid=571762" title="Glucosinolaat">
Glucosinolaat

Glucosinolaten (voorheen ook mosterdglycosiden genoemd) is een groep van in water oplosbare organische verbindingen die bestaat uit zwavel, stikstof en een groep gevormd uit glucose. Ze zijn een secundaire metaboliet bij verschillende soorten planten en komen vooral voor in de kruisbloemenfamilie. De planten gebruiken deze secundaire metabolieten als een natuurlijk pesticide en als verdediging tegen planteneters. Deze secundaire metabolieten zijn ook de oorzaak van de bittere of scherpe smaak van mosterd, mierikswortel en kool. 

In sommige gevallen zijn de secundaire metabolieten die uit glucosinolaten worden gemaakt, voor de plant zelf schadelijk. Zo is bijvoorbeeld het isothiocyanaat allylisothiocyanaat in mosterdolie schadelijk voor de plant. Daarom maakt de plant glucosinolaat en het enzym myrosinase apart aan en houdt in de cel deze twee stoffen gescheiden van elkaar. Als de plant beschadigd wordt of bij stress komen de twee stoffen vrij en ontstaan bij aanwezigheid van water de isothiocyanaten, doordat het enzym myrosinase de glucosegroep van het glucosinolaat afknipt. Uit andere glucosinolaten kan op dezelfde wijze thiocyanaat, een ander isothiocyanaat of een nitril gevormd worden.

Er zijn ongeveer 120 verschillende, natuurlijke glucosinolaten bekend. Ze worden gevormd uit de aminozuren methionine, fenylalanine, tyrosine of tryptofaan. 

Glucosinolaten zouden ook preventief werken tegen kanker. Momenteel wordt vooral sulforafaan in broccoli onderzocht op de werking tegen kanker.

Bij koolzaad zijn er voor menselijke consumptie rassen gekweekt, waarvan de zaden verwaarloosbare hoeveelheden glucosinolaat bevatten.

Ook in spruitjes zitten glucosinolaten.


</doc>
<doc id="572725" url="https://nl.wikipedia.org/wiki?curid=572725" title="Dipyridamol">
Dipyridamol

Dipyridamol is een trombocytenaggregatieremmer, een geneesmiddel dat de samenklontering van bloedplaatjes remt en de bloedvaten verwijdt. Deze effecten berusten op twee mechanismen:
Dipyridamol remt het enzym fosfodiësterase, dat normaal gezien cAMP afbreekt. De overmaat aan cAMP belemmert plaatjesaggregatie en zorgt ervoor dat de gladde spiercellen van de bloedvaten ontspannen.

Volgens het bovenstaande principe verwijdt intraveneus dipyridamol de gezonde kransslagaders. De gezonde kransslagaders 'stelen' dan het bloed van de zieke kransslagaders, die niet dilateren. Deze ischemie zie je op het elektrocardiogram en de cardiale echografie.
De verdeling van het bloed over het hart kan ook rechtstreeks worden waargenomen met behulp van radioactieve isotopen. Meestal worden Thallium-201 of Tc99m-Sestamibi gebruikt. Die isotopen zijn zichtbaar met een gammacamera en op een SPECT-scan. Deze diagnostische methode wordt gebruikt wanneer een fietsproef geen uitsluitsel kan geven, bijvoorbeeld als de patiënt niet in staat is om te fietsen.

Er is enig bewijs voor een cardiovasculair preventief effect, dus dat gebruik ervan de kans op een hartinfarct zou kunnen doen afnemen. Soms wordt dipyridamol hiervoor samen gebruikt met acetylsalicylzuur. Een Cochrane review vond geen bewijs dat dipyridamol, met of zonder andere middelen gegeven bij patiënten met arteriële klachten, de overlijdenskans verlaagde, hoewel de kans op nieuwe arteriële complicaties misschien wat lager werd (alleen bij hersencomplicaties en slechts in 1 groot onderzoek). Er was geen bewijs dat dipyridamol alleen effectiever was dan aspirine.

In enkele wetenschappelijk studies is bewezen dat dipyridamol tezamen met acetylsalicylzuur een wat beter effect heeft op de preventie van cerebrovasculaire accidenten dan alleen acetylsalicylzuur.

Gastro-intestinale klachten, hoofdpijn en hypotensie. Verhoogde bloedingsneiging bij gebruik van dipyridamol samen met coumarine of andere anticoagulantia.


</doc>
<doc id="572940" url="https://nl.wikipedia.org/wiki?curid=572940" title="Teleurstelling">
Teleurstelling

Teleurstelling is een gemoedstoestand die men voelt wanneer aan een bepaalde verwachting niet wordt voldaan. Ook wanneer er geen sprake van een verwachting is maar slechts van hoop, kan men teleurgesteld worden. Over het algemeen komt men deze emotie snel te boven in de verwachting dat het beoogde doel alsnog bereikt zal worden, of door de realisering dat het toch niet zo belangrijk was.

Indien het teleurgestelde gevoel aanhoudt, kan er meer aan de hand zijn dan een verstoord verwachtingspatroon. Onvervulde verlangens kunnen een patroon van frustratie of teleurstellingen veroorzaken.

Teleurstelling is een veel bezongen thema in de popmuziek. Zo zong Mick Jagger al in 1965 dat hij maar nergens tevredenheid of bevrediging kon vinden, "(I can't get no) Satisfaction".

Het woord komt al voor in het Middelnederlands. De etymologische betekenis van de stam "leur" is "verlies", te vergelijken met het Oudengelse "lyre". Een ander woord waarin deze stam herkenbaar bewaard is gebleven, is "teloorgaan".



</doc>
<doc id="573223" url="https://nl.wikipedia.org/wiki?curid=573223" title="2C-I">
2C-I

2,5-dimethoxy-4-joodfenethylamine is een vrij nieuwe drug, beter bekend als 2C-I. Het is een synthetisch psychedelicum, dat pas sinds 2000 relatief gemakkelijk verkrijgbaar is. 2C-I wordt meestal oraal ingenomen, veelal in handmatig gevulde capsules. 2C-I werd uitgevonden door Alexander Shulgin en verwierf bekendheid door Shulgins boek PiHKAL. 

De effecten van 2C-I zijn vergelijkbaar met 2C-B en andere psychedelica, maar vaak ietwat stimulerender en met een warm emotionele rand eraan. De effecten houden zo'n 5 tot 10 uur aan. De dosering verschilt per persoon, maar begint ruwweg bij 10 mg.




</doc>
<doc id="573712" url="https://nl.wikipedia.org/wiki?curid=573712" title="Subjective Units of Disturbance">
Subjective Units of Disturbance

Subjective Units of Disturbance (SUD) of subjective units of distress zijn eenheden voor het kwantificeren van de intensiteit van een emotionele reactie.

Subjective Units of Disturbance is een schaalverdeling die een hulpmiddel bij therapie en onderzoek vormt. Het is een elfpuntenschaal (van 0 tot 10). Soms wordt bij wetenschappelijk onderzoek een tienpuntenschaal (van 1 tot 10) gebruikt. Op de SUD-schaal worden emoties weergegeven met een cijfer van nul tot tien, waarbij nul staat voor geen emotie en tien voor maximale emotie. 

Deze schaal is ontwikkeld door Joseph Wolpe in 1969. Oorspronkelijk was het een schaal van nul tot honderd.

Deze schaal wordt gebruikt bij gedragstherapie, eye movement desensitization and reprocessing, emotional freedom techniques, en bij onderzoek naar trauma en fobie.

Het verschil tussen voor- en nameting helpt bij het beoordelen of een behandeling vruchten afwerpt. Een SUD-score wordt genomen voor de behandeling of behandelserie, en weer na de behandeling of behandelserie. Ook worden SUD-scores genomen voor en na deelbehandelingen, om te verifiëren of de behandeling vordert.

Vergelijk Validity of cognition die ook gebruikt wordt in eye movement desensitization and reprocessing om de waarheid van positieve cognitie te meten.


</doc>
<doc id="573713" url="https://nl.wikipedia.org/wiki?curid=573713" title="Validity of cognition">
Validity of cognition

Validity of Cognition (VoC) een meetwaarde gebruikt in de psychologische tests. Het is een schaal om aan te geven hoe waar een positieve bewering is, tussen 1, onwaar of niet geloofwaardig, en 7 helemaal waar. Deze wordt specifiek gebruikt in Eye Movement Desensitization and Reprocessing-therapie en onderzoek naar trauma.

De schaal is ontwikkeld door Francine Shapiro in 1989.

In de EMDR wordt eerst een negatieve ervaring ontladen, en daarna een positieve cognitie geïnstalleerd. Bij de installatie van de positieve cognitie wordt door de VoC gemeten hoe ver je bent met de therapie. Als het resultaat is dat de VoC schaal voor deze cognitie op 7 staat, is dat onderdeel van de therapie klaar.



</doc>
<doc id="573858" url="https://nl.wikipedia.org/wiki?curid=573858" title="Oestradiol">
Oestradiol

Oestradiol of estradiol (17β-estradiol) is een geslachtshormoon en valt in de groep van oestrogenen.

Het wordt doorgaans als een 'vrouwelijk' hormoon gezien, maar is ook in mannen aanwezig. Oestradiol heeft niet alleen invloed op het voortplantingssysteem, maar beïnvloedt ook onder meer de botstructuur. Het is in vruchtbare vrouwen het meest voorkomende oestrogeen, naast oestron (vooral na de menopauze) en oestriol (vooral tijdens zwangerschap). Het lichaam maakt dit aan vanuit androsteendion of vanuit testosteron.

Oestradiolconcentraties zijn laag bij mannen. Ongeveer 30% wordt geproduceerd door de testes en de rest is afkomstig van de omzetting in de lever en het vetweefsel.

Oestrogeenconcentraties zijn laag voor de puberteit. Tijdens de puberteit stijgt de oestrogeensynthese en vervolgens vinden er cyclische veranderingen plaats tot aan de menopauze. Na de menopauze kan alleen via de bijnieradrogenen oestrogenen worden geproduceerd.

Hoge oestrogeenconcentraties in combinatie met progesteron remmen de gonadotrofinen secretie vanuit de hypofyse door middel van een negatief terugkoppelmechanisme. Echter de snelle stijging van oestrogeenconcentratie die net voor de ovulatie ontstaat, stimuleert de LH-secretie door middel van een positief terugkoppelmechanisme.


Oestradiol is gebonden aan sex-hormone bindend globuline (SHBG). Indien er sprake is van een verlaagde SHBG-waarde dan heeft dit invloed op de oestradioluitslag. Bij het vaststellen van de referentiewaarden wordt ervan uitgegaan dat er een normale hoeveelheid SHBG aanwezig is.

Tekort aan oestradiol wordt onderverdeeld in primaire (defect in ovarium) en secundaire ovariële insufficiëntie (hypothalamus-hypofysedefect of geïsoleerde LH- of FSH-deficiëntie). LH- en FSH-metingen kunnen ondersteuning geven bij de differentiatie tussen primaire en secundaire ovariële insufficiëntie.


</doc>
<doc id="574049" url="https://nl.wikipedia.org/wiki?curid=574049" title="Rotavirus">
Rotavirus

Een rotavirus is een virus dat vooral bij jonge kinderen overgeven en diarree veroorzaakt. Het is een van de ernstigere diarreeverwekkers in deze leeftijdsgroep, omdat de diarree die het veroorzaakt zowel erg besmettelijk als hevig is, en vaak ook lang aanhoudend. In ontwikkelingslanden overlijden naar schatting 600.000 kinderen per jaar aan een infectie met een van de drie serotypen van dit virus die bij de mens voorkomen. In Nederland en België is een rotavirus veel minder bedreigend door de betere uitgangstoestand (voeding, weerstand) van de patiëntjes en de mogelijkheid om spoedig in een ziekenhuis door middel van een infuus te worden gerehydrateerd, waardoor uitdroging wordt voorkomen. Toch is het een belangrijke oorzaak van ziekenhuisopnamen wegens diarree bij kinderen. Vrijwel ieder kind maakt echter in zijn of haar leven minstens één rotavirusinfectie door en ziekenhuisopname is gelukkig maar zelden noodzakelijk.

De infectie wordt overgebracht door contact met de ontlasting (faeco-orale route, bv. door vuile luiers) of met braaksel van een patiënt waarna opname van het virus door de mond plaatsvindt. Ook is het virus overdraagbaar door handcontact. Het virus is in staat om uren te overleven, bijvoorbeeld op speelgoed.

Na een incubatietijd van 1-3 dagen treedt meestal misselijkheid en overgeven op, daarna volgt diarree. Na een paar dagen houdt het overgeven op, waarna de diarree langzaam mindert. Toch houden veel kinderen door de schade die het virus aan het darmslijmvlies heeft aangericht nog een aantal weken een lossere ontlasting waarin nog veel onverteerd voedsel te herkennen is (erwtjes- en worteltjes-diarree).

De behandeling is ondersteunend. Voldoende drinken is belangrijk, indien mogelijk met een oraal rehydratiemiddel. Als uitdroging hierdoor niet voldoende voorkomen wordt zal ziekenhuisopname met rehydratie door middel van ORS per maagsonde of per infuus nodig zijn. Er bestaat geen geneesmiddel voor het virus, maar sinds 2006 is er wel een werkzaam vaccin. Ter preventie van nieuwe gevallen moet er strikt op de handenwasdiscipline worden toegezien. Het is echter berucht moeilijk besmetting binnen een gezin (of binnen een kinderafdeling in een ziekenhuis) te voorkomen. 


</doc>
<doc id="574061" url="https://nl.wikipedia.org/wiki?curid=574061" title="Aminoglycoside">
Aminoglycoside

Aminoglycosiden behoren tot de snel bactericide antibiotica. Aminoglycosiden remmen de eiwitsynthese van bacteriën door zich te binden aan het 30S-ribosoom, en zo de vorming van het initiatiecomplex te inhiberen. Door binding aan het ribosoom wordt veroorzaakt dat het RNA niet goed wordt afgelezen en er geen levensvatbare eiwitten worden gevormd. 

Van de aminoglycosiden worden thans voornamelijk gentamicine, tobramycine en de semisynthetische derivaten netilmicine en amikacine gebruikt. Deze zijn minder gevoelig voor de meeste aminoglycoside-modificerende enzymen. De aminoglycosiden worden bij orale inname niet geabsorbeerd, wat dus betekent dat ze parenteraal (intramusculair of intraveneus) moeten worden toegediend. Ze dringen weinig door in zoogdiercellen en in het lumbale vocht, maar worden actief opgenomen door bacteriën.

De aminoglycosiden zijn vooral actief tegen Enterobacteriën en Pseudomonas (gramnegatieve bacterien). Tegen een deel van de grampostieve bacteriën bestaat ook activiteit zoals tegen een deel van de staphylokokken. Ze werken synergistisch met bèta-lactamantibiotica zowel tegen grampositieve als tegen gramnegatieve bacteriën. 

Neomycine en gentamicine kunnen lokaal gebruikt worden, als crème of zalf, in wonden en ulcera die besmet zijn met bacteriën. Door gebruik op grote oppervlakken kunnen neomycine en gentamicine giftig werken op het gehoor en de nieren, wat trouwens eigen is aan alle aminoglycosiden. Door de bijwerkingen moeten aminoglycosiden nauwkeurig worden gedoseerd en moeten de spiegels (antibioticumconcentratie in het bloed) bij langer gebruik worden gemeten. Bij lokaal gebruik zoals aanbrengen op beenulcera kan contactallergie optreden. 

Voor hun werking dringen de aminoglycosiden passief door de celwand in de periplasmatische ruimte. Aanvankelijk dringen zij traag door de cytoplasmamembraan, maar na een tijdje (15 minuten) treedt er door inductie een actief transport op dat energie- en O-afhankelijk is. Daarom zijn anaerobe bacteriën ongevoelig voor aminoglycosiden en werken zij ook minder goed tegen aerobe bacteriën in anaerobe omstandigheden (bv. in een abces). Na 60 minuten valt het transportsysteem uit als gevolg van de inhibitie van de proteïnesynthese door de aminoglycosiden. De werkzaamheid van de aminoglycoside is bijgevolg afhankelijk van een hoge piekconcentratie gedurende korte tijd (1 uur) zodat men deze antibiotica bij voorkeur in een eenmalige dagdosis zal toedienen. Men gebruikt best eerst gentamicine of tobramycine en slechts in geval van resistentie netilmicine of amikacine.

Zowel een vermindering van het aantal poriën in de bacteriële celwand als de aanwezigheid van Mg en Ca (die de fosfolipiden van de buitenste membraan stabiliseren) zorgen voor penetratiehinder. De opname van aminoglycosiden kan ook verhinderd worden door rechtstreekse binding met divalente kationen. 

Er bestaan ook drie efflux-geassocieerde resistentiepatronen: RND (resistance-nodulation-division), MFS (major facilitator superfamily) en MDR (Multi-drug resistance). Deze kanalen zorgen via primair of secundair transport voor de efflux van het antibioticum uit de cel.

Verder kunnen de aminoglycosiden ook geïnactiveerd worden door acetylerende, fosforylerende en adenylerende enzymen. Deze zijn gelokaliseerd in de celmembraan: zij verhinderen de opname van de aminoglycosiden door het snel transportsysteem. Deze resistentie-enzymen worden gecodeerd door plasmiden.

Mutaties in het P12-proteïne van het 30S-ribosoom van de bacterie zorgen voor resistentie tegen streptomycine (chromosomaal gebonden!). Er is een lysine vervangen door aspartaat, threonine of arginine, waardoor streptomycine zich niet meer kan binden aan het 30S-ribosoom.


</doc>
<doc id="574072" url="https://nl.wikipedia.org/wiki?curid=574072" title="Tetracyclines">
Tetracyclines

Tetracyclines zijn een groep antibiotica gebaseerd op tetracycline.

De tetracyclines inhiberen de binding van het aminoacyl-tRNA (anticodon) met mRNA (codon) ter hoogte van het 30S-ribosoom. Ze werken bacteriostatisch. Hun werking is omkeerbaar en afhankelijk van de bereikte concentratie binnen in de bacteriële cel. De belangrijkste tetracyclines zijn tetracycline, chloortetracycline, oxytetracycline, doxycycline en methacycline. 

De tetracyclines zijn zowel actief tegen Gram-positieve als tegen Gram-negatieve bacteriën. Ze zijn actief tegen mycoplasma, chlamydia, rickettsia en anaerobe bacteriën maar niet tegen "Pseudomonas". Hun activiteit is echter matig. Wegens hun goed intracellulaire penetratie zijn het de eerste keuze producten in de behandeling van chlamydia en rickettsia. 

Voor tetracyclines is er een plasmide dat verantwoordelijk is voor de synthese van een proteïne dat zich in de celmembraan afzet, de efflux van teracycline bevordert en aldus resistentie opwekt. Deze efflux-geassocieerde resistentiesystemen zijn onder andere SMR, RND, MFS, MDR en MRP.


</doc>
<doc id="574078" url="https://nl.wikipedia.org/wiki?curid=574078" title="Macrolide">
Macrolide

Macroliden zijn antibiotica en te beschouwen als "macrocyclische lacton-ringen" (met 14, 15 of 16 atomen) waarop twee suikerringen zijn ingeplant. Ze inhiberen de translocatie-reactie ter hoogte van het 50S-ribosoom. Ze werken bacteriostatisch bij de in vivo bereikbare concentraties. Ze zijn bactericide tegenover de meest gevoelige bacteriën bij hogere concentraties. 

De belangrijkste macroliden zijn erytromycine en claritromycine. Azitromycine behoort tot een subklasse van de macroliden, de zogenaamde azaliden. Deze laatste twee zijn slechts weinig actiever dan erytromycine, maar worden vooral beter geabsorbeerd na orale toediening. Door hun farmacokinetische eigenschappen is het mogelijk claritromycine en azitromycine eenmaal daags te doseren. Hierdoor, door hun vrij brede antibiotische werking en vanwege hun relatief mild bijwerkingenprofiel zijn het populaire antibiotica in de huisartsenpraktijk. Overigens wordt erytromycine in uitzonderlijke gevallen gebruikt als prokineticum, als het in deze vorm gebruikt wordt maakt men dus gebruik van de bijwerking als primaire werking.

Macroliden zijn vooral actief tegen grampositieve bacteriën (pneumokokken, streptokokken, corynebacteriae), "Mycoplasma" ("Mycoplasma pneumoniae" en "Ureoplama urealyticum") en "Chlamydia" ("Chlamydia pneumoniae" en "Chlamydia trachomatis"). Het zijn eerste-keusantibiotica tegen "Chlamydia", "Rickettsia", "Mycoplasma" en "Legionella pneumophila". De macroliden zijn weinig of niet actief tegen gram-negatieve bacteriën (uitgezonderd "Bordetella pertussis", "Campylobacter" en "Legionella"). Enterobacteriaceae zijn niet gevoelig voor macroliden. Bovendien zijn claritromycine en azitromycine matig actief tegen "Haemophilus influenzae" en "Moraxella catarrhalis".

Alle macroliden bezitten een hoog distributievolume en worden zeer goed intracellulair opgenomen, zowel in witte bloedcellen, fibroblasten als macrofagen. Ze zijn aangewezen bij infecties van de bovenste luchtwegen veroorzaakt door groep A ß-hemolytische streptokokken en bij infecties van de huid en weke weefsels, vooral wanneer ß-lactamantibiotica niet aangewezen zijn (bv. penicillineallergie). Macroliden zijn ook aangewezen bij infecties van de luchtwegen door mycoplasma en bij urogenitale infecties door chlamydia.

Macroliden zijn samen met de tetracyclines de eerste keus van behandeling van pneumonie veroorzaakt door "Mycoplasma pneumoniae" en "Chlamydia pneumoniae". Zij kunnen ook aangewend worden voor de behandeling van ernstige faryngitis door "Streptococcus pyogenes" (bij allergie voor penicilline). Ze kunnen ook gebruikt worden in de behandeling van enteritis veroorzaakt door "Campylobacter jejuni". Azitromycine kan daarenboven ook aangewend worden in de chemoprofylaxis van meningokokkeninfecties bij kinderen.

Net zoals bij de aminoglycosiden zijn er ook voor de macroliden verschillende efflux-geassocieerde resistentiepatronen bekend: RND, SMR, MFS en ABC. Deze verhogen allemaal de efflux van deze antibiotica bij streptokokken en stafylokokken.

Verder kan een plasmide coderen voor een methylase, dat het 23S-RNA van het 50S ribosoom methyleert. Dit zorgt voor de zogenaamde MLS-resistentie (macroliden, lincosamide, streptogramine B). De enzymenreeks die verantwoordelijk is voor de N-dimethylering van adenine van het bacterieel 23S-RNA wordt aangeduid met "Erm" (ErmC, ErmA, ErmAM). Deze Erm-methylasen kunnen hetzij constitutief voorkomen, hetzij geïnduceerd worden door erythromycine.


</doc>
<doc id="574094" url="https://nl.wikipedia.org/wiki?curid=574094" title="Inspannings-ecg">
Inspannings-ecg

Een inspannings-ecg, X-ECG, ook wel fietstest of looptest is een elektrocardiogram dat wordt vervaardigd terwijl de patiënt lichamelijke inspanning verricht, met het doel om stoornissen van het hart op te sporen die door de inspanning worden uitgelokt of verergerd. Meestal gaat het om ischemie (onvoldoende doorbloeding) maar soms om hartritmestoornissen.

De aard van de inspanning kan wisselen: meestal wordt er op een ergometer (een hometrainer die nauwkeurig instelbaar is op geijkte vermogens) gefietst, maar soms wordt gebruikgemaakt van een lopende band die sneller en steiler kan worden gezet.

De patiënt moet het bovenlichaam ontbloten en krijgt elektroden op de borst en op de ledematen geplakt. De bloeddruk wordt gemeten en de bloeddrukmanchet blijft om de arm zitten om de bloeddruk te kunnen volgen. De maximale te verrichten belasting wordt bepaald aan de hand van lengte, gewicht, geslacht en leeftijd. Nu wordt de patiënt op de fiets of op de lopende band gezet en geïnstrueerd zo lang mogelijk door te blijven fietsen of lopen, maar het wel meteen te zeggen als hij pijn op de borst krijgt of onwel wordt. 

Dan wordt de meting gestart en moet de patiënt onder bewaking van het ecg gaan fietsen of lopen. In de testruimte zijn een defibrillator en reanimatieapparatuur aanwezig; personeel dat eventueel kan reanimeren, moet in zeer korte tijd aanwezig kunnen zijn. Meestal wordt de test onder toezicht van een arts gedaan. 

Aanvankelijk is de belasting gering, maar iedere twee minuten wordt deze automatisch door een computerprogramma met 25 watt opgevoerd. De patiënt gaat door tot de theoretische belasting is bereikt, tot hij pijn op de borst aangeeft, tot de bloeddruk tot een onacceptabel hoge of lage waarde stijgt of daalt, tot het ecg duidelijke afwijkingen vertoont, al dan niet met klachten hierbij van de patiënt, of tot de patiënt gewoon niet meer kan. Voor een gezonde jonge man kan de maximale belasting bijvoorbeeld rond de 260 watt liggen, voor een bejaarde dame op 60 watt.

Een test waarbij de patiënt tot zijn of haar verwachte maximum heeft gefietst zonder klachten en zonder ecg-veranderingen is een sterk argument tegen het bestaan van significante vernauwingen in de kransslagaders van het hart. Slechts in uitzonderingsgevallen zal men dan nog nader onderzoek willen verrichten. <br>
Treden er wel afwijkingen op, dan kan men meestal een belangrijk eind komen in de richting van een diagnose. Alleen als de patiënt bij een gering vermogen al opgaf, is het onderzoek weinig informatief. 
Een normale test geeft overigens geen enkele garantie dat de geteste persoon geen hartaanval zal krijgen: de plaques waarop zich stolsels vormen die bij losschieten tot een infarct leiden, zijn meestal te klein om bij de test tot een verminderde doorbloeding te leiden.

Bij gezonden is de test nagenoeg risicoloos, maar het onderzoek vindt meestal plaats bij mensen bij wie al een verdenking bestaat op vernauwde bloedvaten in het hart en die dus een groep vormen met een flink verhoogd risico. Dit is de reden van de bovenvermelde veiligheidsmaatregelen. 

Bij mensen bij wie het ecg niet interpreteerbaar is voor ischemie (bv. linkerbundeltakblok), zal men terughoudend zijn, evenals bij ernstige aortastenose; in dit laatste geval kan de patiënt potentieel bij zware inspanning letterlijk dood neervallen. Bij mensen die recent een hartinfarct hebben doorgemaakt, wordt vaak na een paar weken een behoedzaam inspannings-ecg verricht om te kijken of er nog significant vernauwde bloedvaten zijn, met andere woorden, of de kans op herhaling groot is.

De meest voorkomende reden is om te kijken of de pijn op de borst waar iemand over klaagt van het hart afkomstig is of niet.


</doc>
<doc id="574096" url="https://nl.wikipedia.org/wiki?curid=574096" title="Pijn op de borst">
Pijn op de borst

Pijn op de borst (afkorting:pob) is een symptoom dat bij veel ziektebeelden voorkomt. Vaak wordt pijn op de borst gekoppeld aan ernstige hartaandoeningen. Dit hoeft natuurlijk niet altijd het geval te zijn.








</doc>
<doc id="574206" url="https://nl.wikipedia.org/wiki?curid=574206" title="Acute buik">
Acute buik

Acute buik is een symptoom met als neventerm voor dit ziektebeeld "Ernstige buikpijn (gegeneraliseerd) (gelokaliseerd) (met défense musculaire)". Plots opgekomen buikpijn staat centraal.

Bij dit acuut optredend symptoom wordt geëvalueerd of een operatie op korte termijn noodzakelijk is of niet. Een verkeerde keuze kan levensbedreigend zijn. Een dergelijk beeld wordt dan ook meestal op korte termijn beoordeeld door een chirurg.

Oorzaken die vaak wel een operatie noodzakelijk maken en om deze reden niet mogen worden gemist zijn bijvoorbeeld maagperforatie, darmperforatie, acute pancreatitis, appendicitis, inklemming van de darm, invaginatie van de darm, ischemie van een segment van de darm en urineretentie, (waarvoor katheterisatie nodig is), buitenbaarmoederlijke zwangerschap (EUG, extra-uteriene graviditeit).
Er zijn ook minder dringende oorzaken zoals constipatie, gastro-enteritis, nierstenen of galstenen.
Tot slot zijn er oorzaken die helemaal geen operatie vereisen, zoals hereditair angio-oedeem.

Als men niet direct een oorzaak kan vinden, worden buikklachten wel toegeschreven aan een prikkelbare darm. Omdat buikklachten door veel factoren veroorzaakt kunnen worden die niet allemaal makkelijk gevonden kunnen worden, is het zaak voorzichtig te zijn met een dergelijke diagnose. Het verdient de voorkeur om te spreken van onverklaarde buikklachten.


</doc>
<doc id="574231" url="https://nl.wikipedia.org/wiki?curid=574231" title="Schildkliervergroting">
Schildkliervergroting

Schildkliervergroting (ook wel struma, of krop) is een symptoom waarbij de schildklier vergroot is ten opzichte van de normale toestand. Een schildkliervergroting kan zowel optreden bij hyperthyreoïdie als bij hypothyreoïdie, en ook een normale schildklierfunctie komt voor. De zwelling kan onopvallend zijn, of bij een wat groter formaat cosmetische bezwaren geven, maar als hij groter wordt ook slikklachten (vooral bij vergrotingen die zich in de borstkas voortzetten) of ademhalingsproblemen geven. Door palpatie wordt onderzocht of de zwelling wel echt van de schildklier uitgaat en niet het gevolg is van een lymfoom, omdat zwellingen in de hals ook diverse andere oorzaken kunnen hebben. Voor nadere diagnostiek kan worden gebruikgemaakt van echo-onderzoek en/of computertomografie (CT).

Een struma kan in grote lijnen op drie manieren ontstaan:

Een tegenwoordig in Nederland zeer zeldzame oorzaak is jodiumgebrek in de voeding, vroeger (en in sommige derdewereldlanden nog steeds) de belangrijkste oorzaak. De reden dat dit in Nederland niet meer zo is, is de invoering van de wettelijke verplichting voor bakkers om jodiumhoudend bakkerszout in brood te gebruiken. De schildklier vertoont in dit geval een diffuse hypertrofie (zie illustratie).


</doc>
<doc id="574437" url="https://nl.wikipedia.org/wiki?curid=574437" title="Ziekte van Andrews-Barber">
Ziekte van Andrews-Barber

De ziekte van Andrews-Barber of pustulosis palmoplantaris is een chronische huidaandoening die zich kenmerkt door de aanwezigheid van pustels op handpalmen en voetzolen. Het ziektebeeld komt regelmatig in combinatie met psoriasis voor en wordt dan "psoriasis palmoplantaris" of "psoriasis pustulosis palmoplantaris" genoemd. De ziekte is vernoemd naar de uit New York City afkomstige huidarts George Clinton Andrews (1891-1934) en de Britse huidarts Harold Wordsworth Barber (1886-1955).

De aandoening komt meer voor bij vrouwen dan mannen en ontstaat over het algemeen tussen het twintigste en zestigste levensjaar. De ziekte kent een chronisch recidiverend karakter en kan tot tien jaar voortduren alvorens zij volledig verdwijnt. Hoe vaak de aandoening voorkomt en waardoor deze wordt veroorzaakt, is niet precies bekend. Wel is een relatie aangetoond tussen pustulosis palmoplantaris en roken. Ook de emotionele toestand van een patiënt heeft een grote invloed op de ernst van de aandoening.

De ziekte van Andrews-Barber kenmerkt zich zoals gezegd door pustels op handpalmen en voetzolen. Verder klagen patiënten over jeuk en met name over branderigheid, wat kan leiden tot huidbeschadigend krabben. Omdat het genezingsproces veelal leidt tot een erythematosquameuze (roodschilferende) huid, doet het ziekteproces vaak denken aan eczemateuze aandoeningen.

Bij lichte vormen kan een crème of zalf met toegevoegde corticosteroïden reeds voldoende zijn om de klachten te verminderen. Voor hardnekkerige en/of uitgebreidere vormen dient een antimicrobieel middel als bijvoorbeeld tetracycline te worden toegevoegd om voldoende resultaat te behalen. Bij ergere vormen wordt bovendien lichttherapie toegepast, of soms retinoïden (acitretine) in tabletvorm.
Patiënten worden daarnaast, indien van toepassing, aangemoedigd te stoppen met roken, omdat zo spontaan herstel wordt bevorderd en de therapie tot betere resultaten leidt.


</doc>
<doc id="574469" url="https://nl.wikipedia.org/wiki?curid=574469" title="Syndroom van Noonan">
Syndroom van Noonan

Het syndroom van Noonan is een erfelijke en aangeboren aandoening die meestal wordt veroorzaakt door een afwijking in een bepaald gen, genaamd PTPN11. De belangrijkste kenmerken van het syndroom zijn een hartaandoening, een korte gestalte en bepaalde kenmerkende gelaatstrekken. De symptomen kunnen van persoon tot persoon wel verschillen.

Het syndroom van Noonan is genoemd naar de cardioloog Jacqueline Noonan. Zij was degene die in 1963 een beschrijving gaf van het syndroom. Verder wordt het ook wel de "mannelijke variant van het syndroom van Turner" genoemd of "pseudo-turnersyndroom". Er zijn oppervlakkig gezien wel wat overeenkomsten met dit syndroom, dat alleen bij meisjes voorkomt. Dit wordt ook veroorzaakt door een afwijking in het genetisch materiaal (zij het een geheel andere) en bepaalde kenmerken kunnen overeenkomen. Maar daarmee houdt ook iedere vergelijking op. Bovendien is de term "mannelijke variant" misleidend, omdat het syndroom van Noonan (in tegenstelling tot het syndroom van Turner) bij zowel mannen als vrouwen kan voorkomen.

De frequentie is ongeveer 1 op 1000-2500 geboorten. Bij de meeste families met meer dan één aangedane persoon blijkt de afwijking gelokaliseerd op de chromosoom 12q24.1. In 2001 werd gepubliceerd dat ongeveer de helft van de mensen met het syndroom van Noonan een mutatie hadden in het gen PTPN11, dat codeert voor het enzym tyrosinefosfatase SHP-2. Dit eiwit is een onderdeel van verschillende intracellulaire signaaltransductieketens die betrokken zijn bij de embryonale ontwikkeling, onder andere bij de vorming van de hartkleppen. Er zijn echter ook mensen met de hieronder beschreven kenmerken die deze genetische afwijking niet hebben; de diagnose is dus op dit moment nog een klinische.

De meest voorkomende kenmerken zijn:



Andere kenmerken die kunnen voorkomen zijn:

Dit zijn slechts de meest voorkomende kenmerken. De lijst met kenmerken is nog veel langer, maar van veel kenmerken is moeilijk aan te geven of ze daadwerkelijk worden veroorzaakt door het syndroom. Zo zijn moedervlekken en sproeten (ook een kenmerk) niet alleen bij mensen met het syndroom van Noonan veel aan te treffen. In de praktijk blijken personen met het syndroom van Noonan zelden alle kenmerken te hebben. Sommigen hebben meer van deze kenmerken, anderen minder. En als ze bepaalde kenmerken hebben, is dat nog niet bij een ieder in dezelfde mate.



</doc>
<doc id="574533" url="https://nl.wikipedia.org/wiki?curid=574533" title="Theodor Escherich">
Theodor Escherich

Theodor Escherich (Ansbach, 29 november 1857 - Wenen, 15 februari 1911) was een Duits kinderarts en microbioloog. Hij doceerde aan de universiteiten van München, Graz, en Wenen. Escherich ontdekte de bacterie "Escherichia coli", die in 1919 naar hem genoemd werd.



</doc>
<doc id="574708" url="https://nl.wikipedia.org/wiki?curid=574708" title="Pro-ana">
Pro-ana

Pro-ana is de naam voor een beweging van mensen die lijden onder een eetstoornis.
Menig die met Pro-ana beginnen zitten in een fase waarin ze nog niet geloven dat ze een ziekte hebben, maar dit uit een vrije wil doen en aanschouwen dit als een levensstijl.
Deze mensen zien daarom van zichzelf anorexia nervosa en andere eetstoornissen, ook niet als een stoornis. Hiermee wordt stelling genomen tegen de medische wetenschap die anorexia als een potentieel dodelijke psychische aandoening beschouwt. Er zijn ook mensen die in de loop van tijd besef hebben dat dit een ziekte is, en pro-anasites bezoeken, simpelweg vanwege om de steun te krijgen en omdat ze merken dat ze niet de enigen zijn die zo denken als zijzelf. Pro-ana is afkomstig van het Engelse "Professional Anorectic".
Dit waren de eerste pro-anasites. Websites met tips voor modellen en acteurs, en mensen wier carrière baat had bij een anorectisch uiterlijk. Dit kwam uit de tijd van de heroinechic-look rond 1990. Later, toen pro-ana bekend werd, ontstond er ook een nieuwe beweging voor boulimiepatiënten onder de naam pro-mia. Deze beweging vormde op de werkwijze van pro-ana hun eigen begrip. Hardcore pro-ana refereert aan het promoten van anorexia nervosa als levensstijl.

Aanhangers van de beweging Pro-ana streven ernaar om op radicale wijze te voldoen aan hun slankheidsideaal, een positief zelfbeeld te ontwikkelen en de macht over het eigen lichaam te verkrijgen. Pro-ana is een aantal jaren erg actief geweest op het internet en leek op een gegeven moment terrein te verliezen door het verbod op pro-anasites in de Verenigde Staten.

Pro-ana-websites bevatten doorgaans internetfora, geven tips over afvallen en mogelijkheden om het ideale gewicht te berekenen (waarbij de gebruikte waarden vaak lager liggen dan medisch geaccepteerde normen). In de Verenigde Staten hebben enige pro-ana-aanhangers protestdemonstraties gehouden tegen de consumptiemaatschappij, met name de overmatige consumptie van voedsel.

Critici wijzen erop dat sommige stromingen van de pro-ana-beweging levensgevaarlijk zijn voor de doelgroep. Door enkele critici is in Nederland als gezond alternatief Proud2Bme opgericht. Door het het bieden van een gezond en modern alternatief voor pro-ana hopen zij jongeren te behoeden of de stap te laten zetten van pro-ana naar Proud2Bme om hiermee geleidelijk de weg naar herstel te bewandelen.

Er zijn verschillende stromingen van pro-ana:



</doc>
<doc id="574729" url="https://nl.wikipedia.org/wiki?curid=574729" title="Jacques Heijkoop">
Jacques Heijkoop

Jacques Heijkoop (Den Bosch, 1945) is een Nederlands psycholoog.

Heijkoop is afgestudeerd in de ontwikkelingspsychologie en een bekendheid binnen de zorg voor verstandelijk gehandicapten. Hij is de grondlegger van de methode Heijkoop, een methodiek voor het begeleiden van (verstandelijk gehandicapte) cliënten met ernstige gedragingen.





</doc>
<doc id="574884" url="https://nl.wikipedia.org/wiki?curid=574884" title="Legionella">
Legionella

Legionella is een geslacht van bacteriën.

"Legionella pneumophila" is de voornaamste ziekteverwekker van legionellose, waarvan de legionellagriep en veteranenziekte varianten zijn. De wetenschappelijke naam verwijst naar de uitbraak van legionellose onder veteranen in Philadelphia in 1976, die leidde tot de ontdekking van de ziekte.

"Legionella" bestaat uit meer dan veertig soorten. 


</doc>
<doc id="575015" url="https://nl.wikipedia.org/wiki?curid=575015" title="Testosteronwaarde">
Testosteronwaarde

Met de testosteronwaarde wordt de verhouding testosteron/epitestosteron bedoeld.

Testosteron is een lichaamseigen hormoon dat de ontwikkeling van het het spierstelsel bevordert. Na een inspanning zorgt testosteron voor herstel van de spieren, en als de inspanning zwaar genoeg is draagt het bij aan de zogenaamde supercompensatie. Testosteron is dan ook een populair dopingmiddel bij sporters.

Epitestosteron is een inactieve isomeer van testosteron. Bij normale mensen wordt hiervan ongeveer evenveel aangemaakt als van testosteron. Bij extra toediening van testosteron van buiten stijgt de hoeveelheid epitestosteron niet. Als iemand dus veel meer testosteron dan epitestosteron heeft, is dat een sterke aanwijzing dat hij testosteron heeft gebruikt. 

Mensen hebben normaal gesproken een testosteron/epitestosteron-verhouding van ongeveer 1:1. Bij een hogere waarde dan 6 is het vrijwel bewezen dat een sporter exogeen testosteron tot zich genomen heeft, hoewel het theroretisch mogelijk is dat mensen een natuurlijk hogere waarde hebben.

In de jaren 80 werd tijdens dopingcontroles alleen gekeken naar de verhouding, omdat exogeen testosteron niet aan te tonen was. Vooral in Oost-Duitsland werden veel zogenaamde testosteronboosters gebruikt die de verhouding niet beïnvloedden, maar wel zorgden voor meer testosteron in het bloed.

Tegenwoordig kan men ook de absolute hoeveelheid aan testosteron meten, maar exogeen testosteron is nog onvindbaar. Om dit probleem op te vangen worden in een aantal sporten atleten gedurende het hele jaar gecontroleerd, zowel tijdens als buiten het seizoen. Met deze gegevens kan dan bekeken worden wat de natuurlijke waarde is van de verhouding en de natuurlijke hoeveelheid aan testosteron van de betreffende atleet.


</doc>
<doc id="575201" url="https://nl.wikipedia.org/wiki?curid=575201" title="Repelsteeltje-effect">
Repelsteeltje-effect

Het repelsteeltje-effect is het positieve effect dat uitgaat van het geven van een diagnose of naam aan (meer of minder vage) klachten en verschijnselen. Het veronderstelt dat het stellen van een diagnose bij symptomen en het benoemen ervan ervoor zorgt dat een patiënt zich meer begrepen voelt en de ervaren symptomen kan verklaren. Het vertrouwen in de hulpverlener kan door dit effect toenemen.

De term werd in 1972 geïntroduceerd door Edward Fuller Torrey. Hij legde in zijn boek "The Mind Game: Witchdoctors and Psychiatrists" uit dat het simpelweg benoemen van een blokkade bij een patiënt verschillende associaties doet oproepen die ontladend werken. Het vergeleek het benoemen van de 'juiste' diagnose met het noemen van de naam van Repelsteeltje door de prinses om haar kind te redden. Hij noemde dit ""the principle of Rumpelstiltskin"" (het principe van Repelsteeltje)



</doc>
<doc id="575436" url="https://nl.wikipedia.org/wiki?curid=575436" title="Psychotische stoornis door een somatische aandoening">
Psychotische stoornis door een somatische aandoening

Men spreekt van een psychotische stoornis door een somatische aandoening als iemand lijdt aan hallucinaties of wanen en de oorzaak een lichamelijke ziekte of een ander lichamelijk medisch probleem is.

Bij diagnose moet worden uitgesloten dat de symptomen het gevolg zijn van een delier, dementie of het gebruik van alcohol of psychoactieve middelen.

In het psychiatrische handboek DSM-IV worden de volgende criteria gegeven:




</doc>
<doc id="575510" url="https://nl.wikipedia.org/wiki?curid=575510" title="Syndroom van Prader-Willi">
Syndroom van Prader-Willi

Het syndroom van Prader-Willi (ICD-10: Q87.1) werd in 1956 voor het eerst beschreven door de Zwitserse artsen Andrea Prader, Alexis Labhart en Heinrich Willi. In 1961 volgde een tweede publicatie van Prader en Willi. Het viel hen op dat de combinatie van spierslapte, onbedwingbare eetlust en een aantal uiterlijke kenmerken niet toevallig kon zijn. Vandaag de dag weten we dat het syndroom het gevolg is van een genetische afwijking. De oorzaak is het ontbreken van een klein stukje erfelijke informatie op chromosoom 15.
In Nederland worden jaarlijks ongeveer 10 kinderen met het syndroom van Prader-Willi geboren. Het komt even vaak voor bij jongens als bij meisjes.
Overigens beschreef John Langdon Down al in 1887 een meisje met opvallende kenmerken die passen bij het syndroom van Prader-Willi. 



Sterke, soms onverzadigbare eetlust, die kan leiden tot enorm overgewicht (obesitas).

Baby's met het syndroom van Prader-Willi drinken erg moeilijk. In de eerste maanden is nogal eens sondevoeding nodig. Na een half jaar gaat het drinken meestal beter.
Vanaf de leeftijd van ongeveer een jaar kunnen de kinderen een vrijwel onverzadigbare eetlust ontwikkelen. Daar komt bij dat de normale hoeveelheid voedsel per dag voor hen al te veel is. De energiebehoefte van hun lichaam ligt ongeveer 30 procent beneden het gemiddelde. Zonder een vroege diagnose worden deze kinderen daarom heel snel veel te dik.

Het kind heeft meestal een ernstige aangeboren spierslapte (hypotonie). Het beweegt weinig en huilt zwak. Al op zuigelingenleeftijd kan met fysiotherapie veel gedaan worden om controle over de spierspanning (hoofdbalans, rompbalans) te verbeteren.
Meestal is het kind weinig beweeglijk; de motorische mijlpalen worden later dan gewoonlijk bereikt. Het gaat laat zitten (rond 12 maanden) en laat lopen (rond 30 maanden). Soms zijn er problemen met het evenwicht. Het komt echter ook voor dat de motorische ontwikkeling nagenoeg normaal verloopt. 

De spraak-taalontwikkeling verloopt meestal traag, en de spraak is vaak hypernasaal.
De spierslapte in het mondgebied kan het goed op gang komen van de spraak beïnvloeden. Logopedie op jonge leeftijd is dus niet alleen nuttig om het kind te stimuleren met zuigen, maar ook voor de verdere spraak- en taalontwikkeling.

De verstandelijke ontwikkeling is meestal vertraagd. Veel kinderen met het syndroom gaan naar het speciaal onderwijs (ML of ZML). Soms kunnen ze wat betreft hun verstandelijk functioneren eigenlijk de basisschool wel volgen maar komen ze door hun kinderlijk gedrag in de knel tussen de andere scholieren.
De meeste volwassen mensen met het syndroom hebben een lichte tot matige verstandelijke handicap. Er zijn ook sommige mensen die normaal begaafd zijn en in een enkel geval is er sprake van een ernstige verstandelijke beperking. Na het voortgezet (speciaal) onderwijs en soms een individuele beroepsopleiding kunnen sommige volwassenen zich vrij zelfstandig redden. Het moeilijk te beheersen eetgedrag kan echter een spelbreker zijn. Veel volwassenen blijven daarom aangewezen op begeleiding bij het wonen en werken.
Het gemiddelde IQ is 70, met een brede variatie naar boven en naar beneden. Personen met het syndroom van Prader-Willi functioneren vaak onder hun niveau (vooral leermoeilijkheden); abstract denken en rekenen zijn voor hen moeilijk. Mensen met het syndroom van Prader-Willi hebben voor veel zaken meer tijd nodig dan anderen (laag behandelingstempo).

Jonge kinderen met het syndroom maken meestal een hartelijke en gelukkige indruk.
Later, en zeker in de puberteit kunnen er buien komen van humeurigheid, prikkelbaarheid en koppigheid. Voor opvoeders is het niet eenvoudig om een middenweg te vinden tussen het stimuleren van de sterke kanten van het kind enerzijds en anderzijds het beschermen tegen teleurstellingen die als gevolg van de handicap bijna onvermijdelijk zijn.
De sterke lust tot eten, een eetdwang eigenlijk, levert naast de stemmingswisselingen vaak de meeste problemen op. 

Wanneer het gewicht onder controle kan worden gehouden, is de levensverwachting van mensen met het syndroom van Prader-Willi in principe normaal. Als gevolg van overgewicht kunnen gewrichtsproblemen (rug, enkels) en suikerziekte (diabetes mellitus) ontstaan.

Het syndroom van Prader-Willi wordt veroorzaakt door het ontbreken van een stukje informatie dat normaal aanwezig is in het chromosoom nummer 15. Het ontbreken van dat stukje informatie kan op drie verschillende manieren zijn ontstaan. 

In 70 procent van de gevallen wordt het syndroom van Prader-Willi veroorzaakt door deletie.
Hierbij ontbreekt er een stukje uit een van de twee chromosomen nummer 15. Preciezer gezegd ontbreken er een aantal genen (een klein stukje DNA) uit de lange arm van dat chromosoom 15 (15q11-13). Het bijzondere hierbij is dat het chromosoom 15, dat een stukje DNA ontbreekt, altijd afkomstig is van de vader. 
Het ontbreken van het stukje DNA uit chromosoom 15 ontstaat meestal bij toeval tijdens de vorming van de zaadcellen. De kans dat zoiets gebeurt, is erg klein, omdat de 'fout' niet reeds bij een van beide ouders aanwezig is. De herhalingskans bij een volgende zwangerschap is dan ook uiterst gering.

In ongeveer 28 procent van de gevallen is er sprake van een uniparentele disomie.
Hierbij ontbreekt er geen stukje DNA uit een van de twee chromosomen nummer 15, maar blijken beide chromosomen nummer 15 afkomstig te zijn van de moeder. 
Normaal zijn van de 23 chromosomenparen in elke lichaamscel van elk paar één afkomstig van de moeder en één van de vader. Wanneer er in de eicel van de moeder 'per ongeluk' twee chromosomen nummer 15 aanwezig zijn en in de zaadcel van de vader gewoon als normaal één aanwezig is, ontstaat er een bevruchte eicel met 3 chromosomen nummer 15. Dan is er dus één chromosoom nummer 15 te veel aanwezig, waarna een van de drie moet verdwijnen. Als nu chromosoom nummer 15 van de vader verdwijnt, blijven er twee identieke chromosomen nummer 15 van de moeder over en ontbreekt de kennelijk noodzakelijke vaderlijke informatie. Dit wordt daarom uniparentele (= één ouder) disomie (= twee chromosomen) genoemd. Het ontstaan van een bevruchte eicel met drie chromosomen nummer 15 is uiterst klein. De kans op herhaling bij een volgende zwangerschap is daarom dus ook zeer klein.

In 2 tot 5 procent van de gevallen gaat het om een imprintingsstoornis. 
Wanneer het van de vader afkomstige chromosoom nummer 15 wel aanwezig is, maar de informatie van dat stukje chromosoom om welke reden dan ook niet kan worden afgelezen, is het net alsof die informatie ontbreekt. Het ontstaan van het syndroom van Prader-Willi door een afleesfout is zeldzaam. De kans op herhaling is in dit geval echter wel aanwezig, omdat de aanwezigheid van afleesfouten wel kan worden doorgegeven.

In ca. 1% van de gevallen is het ontbrekende stuk van chromosoom 15 op een ander chromosoom geplakt. Deze verplaatsing heet een translocatie.

Voor het met zekerheid vaststellen van de diagnose syndroom van Prader-Willi is onderzoek van de chromosomen dus van groot belang. Indien de juiste oorzaak is gevonden, kan tijdens een eventuele volgende zwangerschap DNA onderzoek bij de vrucht worden uitgevoerd (een vlokkentest of Vruchtwaterpunctie).

Een ander syndroom waarbij het 'foutje' ook op chromosoom 15 ligt, is het syndroom van Angelman. Bij dit syndroom is het chromosoom 15 dat het stukje DNA mist altijd afkomstig van de moeder, in tegenstelling tot het syndroom van Prader-Willi waarbij dat ontbrekende stukje altijd afkomstig is van de vader. 
Er bestaat ook een partiële tetrasomie 15. Naast de 46 chromosomen die normaal gesproken in elke lichaamscel voorkomen hebben ze een klein (deel van een) extra chromosoom dat is ontstaan uit chromosoom 15. Dit syndroom wordt IDIC-15 genoemd.

Het syndroom van Prader-Willi zal in de meeste artsenpraktijken niet of slechts zeer zelden voorkomen. Mede daardoor zal de kennis erover vaak te wensen overlaten. Hieronder zijn problemen, voorkomend bij het syndroom, vermeld die bij een medische behandeling complicaties zouden kunnen veroorzaken. 

Recent is door een Nederlandse groep onderzoekers aangetoond dat een deel van de kinderen met het syndroom van Prader-Willi centrale bijnierinsufficiëntie heeft tijdens stress. Dit betekent dat tijdens periodes van hevige psychische stress, ziekte, operatie, ongeval, e.d. de functie van de bijnier tekortschiet. De bijnier maakt cortisol. Een gebrek aan cortisol kan ten tijde van ziekte ernstige gevolgen hebben. Deze aandoening is met medicijnen te behandelen, die tijdens stresssituaties gegeven kunnen worden. Dit kan met de behandelend kinderarts besproken worden.

Door het soms enorme overgewicht kan een hypoventilatiesyndroom (stoornissen van de ademhaling) en apneu (stokken van de ademhaling) tijdens de slaap ontstaan. Dit komt vooral voor bij erg dikke mensen met syndroom van Prader-Willi, maar soms ook bij normaal gewicht. Afvallen kan het probleem doen verminderen. 
Excessive daytime sleepiness (buitengewone slaperigheid overdag) is een veelvoorkomend symptoom. Kinderen kunnen in de klas in slaap vallen, vooral 's middags.

Vooral bij medicijnen voor vermageren en gedragsbeïnvloeding. Bij intramusculaire toediening kan langdurige sedatieve werking van het middel ontstaan.

Beide kunnen een infectie maskeren. Personen met het syndroom van Prader-Willi zullen vaak pas over pijn klagen als de infectie hevig is. Veelal hebben zij geen of lage koorts bij infecties of ziekte.

Problemen hangen samen met hypotonie (voorzichtig met spierrelaxantia), een gestoorde thermoregulatie (leidend tot hyper- en soms hypothermie, of oververhitting of onderkoeling van het lichaam), cardiovasculaire stoornissen (zoals hoge bloeddruk, ritmestoornissen), ernstig overgewicht (intubatieproblemen) en daarmee samenhangend Diabetes Mellitus (type 2) vanaf tienerleeftijd, en neiging tot convulsies (spierschokken)(vermijden van epileptogene anesthetica, voorkeur: halothaan).
Bij de narcose dient rekening gehouden te worden met het mogelijk bestaan van centrale bijnierinsufficiëntie tijdens stress.

Mensen met het syndroom van Prader-Willi braken zeer zelden, zelfs al eten zij niet-eetbare zaken zoals afval. Mocht iemand toch gaan braken dan moet je erop bedacht zijn dat er iets ernstigs aan de hand is. Er is een verhoogde kans op diarree.

Dermatillomanie is een veel voorkomend probleem. Mensen met het syndroom van Prader-Willi hebben littekens en wondjes in diverse stadia van genezing. De wondjes worden dikwijls maanden opengehouden door peuteren. Door de hogere pijngrens die mensen met het syndroom van Prader-Willi hebben, is de kans op beschadiging groter. Voorkomen is beter dan genezen.

Zuigelingen hebben vaak een slechte zuigreflex en ook op latere leeftijd een lage spiertonus. De taal- en spraakontwikkeling kan vertraagd zijn.


Doordat het syndroom van Prader-Willi ontstaat door een afwijking in het DNA, is het syndroom niet te genezen. Wel zijn enkele symptomen te bestrijden. Gezien de uitgebreide en zeer verschillende symptomatiek van patiënten met het syndroom van Prader-Willi zijn er diverse behandelmogelijkheden. De belangrijkste behandelingen zijn groeihormoonbehandeling en eventueel behandeling met (gluco)corticosteroïden voor bijnierinsufficiëntie. Informatie over bijnierinsufficiëntie is hierboven weergegeven en is te vinden op de site van de Stichting Kind en Groei.
Daarnaast zijn er nog specifieke behandelingen, zoals hormonale of chirurgische behandeling van niet ingedaalde zaadballen (cryptorchidie), hormonale therapie voor een afwezige of vertraagde puberteitsontwikkeling, en het afplakken van het goede oog middels een pleister bij scheelzien (strabismus).

In meerdere studies is aangetoond dat groeihormoonbehandeling een gunstig effect heeft op de lichaamssamenstelling (vet-spier-verhouding), op de lengtegroei, op de hoofdomtrek en op het natuurlijke beloop van de body mass index (BMI) bij kinderen met het syndroom van Prader-Willi. Deze gunstige effecten worden onder andere beschreven in de grootste (Nederlandse) studie naar langere termijneffecten van groeihormoonbehandeling. Het betreft hier kinderen vanaf 3 jaar.JCEM 2009;94:4205-4215 Voor jongere kinderen met het syndroom van Prader-Willi vindt groeihormoonbehandeling in Nederland in studieverband plaats (in Nederland via de Stichting Kind en Groei).Stichting Kind en Groei


Mogelijk op basis van een hersenstoornis, gecompliceerd door vele andere factoren kunnen zich gedragsproblemen voordoen zoals driftbuien en woede-uitbarstingen. De volgende typische gedragskenmerken kunnen ten grondslag liggen aan allerlei probleemgedrag bij mensen met het syndroom van Prader-Willi. Koppigheid, egocentrisme, rigide manier van denken, verzet tegen veranderingen (hang naar structuur en routine), perseveratie (voortdurend dezelfde vragen stellen of dezelfde verhalen vertellen), krabben en pulken aan wondjes, hamsteren en verzamelen, eetobsessie. Depressieve en psychotische perioden komen voor, toenemend bij het ouder worden. 
Hoewel ze vaak erg aardig zijn, kan de stemming op onvoorspelbare momenten omslaan. Praten maakt in zo'n geval de zaak alleen maar erger. Vastgestelde time-out procedures werken meestal het beste. Medicatie heeft maar een beperkte waarde.




</doc>
<doc id="575536" url="https://nl.wikipedia.org/wiki?curid=575536" title="Zelfgenezend vermogen">
Zelfgenezend vermogen

Zelfgenezend vermogen, ook zelfhelend vermogen en zelfherstellend vermogen is een begrip dat veelal gebruikt wordt in de alternatieve geneeswijze, ook wel genoemd "vis medicatrix naturae" in de homeopathie, kan als metafoor gezien worden als een innerlijke kracht die probeert lichaam en geest zo gezond mogelijk te houden.

Hippocrates (460–377 v.Chr.) noemde het zelfgenezend vermogen ‘Physis’. Galenus (130–200 n. Chr.) was ervan overtuigd dat het de taak was van de arts om het zelfgenezend vermogen te ondersteunen en bevorderen. Dit lijkt op de visie van Paracelsus (1493–1541), hij zag het als zijn taak om de vitale lichaamskracht te ondersteunen. Het denken over het concept van het zelfgenezend vermogen is in de tijd van de Renaissance, samen met de invoering van het mechanische mensbeeld, grotendeels in de vergetelheid geraakt in de geneeskunde.
Tegenwoordig proberen de psychoneuro-immunologie (PNI) en de psychoneuro-endocrinologie (PNE) antwoord te geven op de vraag waarom de ene persoon wel en de ander niet geneest bij allerlei lichamelijke en geestelijke bedreigingen als bacteriële en virale infectie, kanker, maar ook bijvoorbeeld psychotrauma. Meestal wordt de term zelfgenezend vermogen niet gebruikt in de psychoneuroimmunologie. In de hedendaagse hypnotherapie, en in minder mate psychotherapie wordt ook gesproken over zelfgenezend vermogen en ook placebo-onderzoek gebruikt deze term.

Het zelfgenezend vermogen lijkt afhankelijk te zijn van probleemherkenning en het hebben van en adequate responsmogelijkheid. Bij kanker bijvoorbeeld, herkent het lichaam de kanker niet als lichaamsvreemd. Het zelfgenezend vermogen is iets wat zich volgens aanhangers van de alternatieve geneeswijze voornamelijk afspeelt in het onderbewustzijn.

Het zelfgenezend vermogen kan ongunstig beïnvloed worden door allerlei vormen van lichamelijke en emotionele stress en dreigend gevaar, slechte voeding, (psycho)trauma, meerdere ziekten tegelijk of zware ziekte, maar volgens alternatief therapeuten ook bijvoorbeeld door aardstralen.

Het zelfgenezend vermogen is een weinig begrepen en weinig onderzocht fenomeen. Er worden naast fysieke oorzaken tal van mogelijke invloeden op het zelfgenezend vermogen aangewezen waaronder gedachten, gevoelens en emoties, zie de psychoneuro-immunologie het placebo-effect, het nocebo-effect, het Repelsteeltje-effect.

Hoewel de oorzaken van het tekort aan zelfgenezend vermogen niet goed zijn onderzocht en niet goed worden begrepen, zijn er wanneer het zelfgenezend vermogen tekort lijkt te schieten, verschillende therapievormen die het zelfgenezend vermogen op diverse manieren proberen te ondersteunen. Volgens Dr. S Horsten en Dr. K Riepma doen alle therapieën (regulier en complementair) over het algemeen niets anders dan het zelfherstellend vermogen van het lichaam stimuleren of ondersteunen..

De psychotherapie (cognitieve therapie) gaat ervan uit dat als de patiënt zich zijn problemen bewust wordt, ze vanzelf zullen oplossen.

De hypnotherapie veronderstelt direct met het onderbewustzijn te communiceren en via deze communicatie wordt de patiënt een nieuwe aanpak of strategie aangeleerd om adequaat te reageren op een probleem.

De Simontontherapie (een psychosociale therapie) streeft ernaar het immuunsysteem via het onderbewustzijn de patiënt de kankercel te laten herkennen.

Het zelfherstellend vermogen van een mens is uiteraard ook het herstellen van bijvoorbeeld een verkoudheid, stress, een wondje en dergelijke en staat op zich los van alternatieve geneeswijzen.




</doc>
<doc id="575701" url="https://nl.wikipedia.org/wiki?curid=575701" title="Pustel">
Pustel

Een pustel of puistje (Latijn: "pustula") is een met pus gevuld, oppervlakkig gelegen blaasje in de huid. De benaming van deze efflorescentie (huidfenomeen) wordt gebruikt om huidaandoeningen te beschrijven.
Het moet onderscheiden worden van andere efflorescenties als de vesikel, wat een met helder vocht gevuld blaasje is, en een papel, een knobbelvormige verhevenheid van de huid. 


Er is een aantal aandoeningen met pustels op/in de huid waarbij geen micro-organismen gevonden kunnen worden. Enkele daarvan zijn varianten van de huidziekte psoriasis: psoriasis pustulosa.

Een aantal aandoeningen die speciaal bij baby's voorkomen, gaat met steriele pustels gepaard:



</doc>
<doc id="575726" url="https://nl.wikipedia.org/wiki?curid=575726" title="Thiazidediureticum">
Thiazidediureticum

Een thiazidediureticum is een geneesmiddel dat de natrium uitscheiding in de urine vergroot door remming van de tubulaire reabsorptie van natrium. Het remt de natriumchloride symporter die zich in de distale tubulus bevindt. In de glomeruli van de nier wordt een deel van het natrium de nier uitgefilterd, en elders in de nier weer teruggefilterd. De natriumchloride symporter, een transporteiwit, neemt 5-10% van het terugfilteren van de natrium voor zijn rekening. Doordat deze wordt geremd tijdens het gebruik van een thiazidediureticum verlaat relatief meer natrium de nier via de urine. De werking van de natriumchloride cotransporteur in de niertubulus gaat samen met de werking van een aldaar ook aanwezig Na-K-ATPase. Dit enzym ruilt natrium tegen kalium: natrium de nier uit, kalium terug de nier in vanuit het bloed. Door remming van de natriumchloride symporter wordt uiteindelijk zowel meer natrium als kalium door de nier uitgescheiden met de urine. Andere mogelijk klinisch relevante effecten zijn stijging van het urinezuurgehalte en een magnesiumtekort.Het gebruik van een diureticum gaat vaak gepaard met een groter urine volume (meer/vaker plassen), met name bij patiënten die vocht vasthouden, bijvoorbeeld bij hartfalen. Gemiddeld is het urinevolume 1 liter groter. Patiënten met hoge bloeddruk hebben lang niet altijd een groter urine volume.

Thiazidediuretica (thiaziden) verlagen een hoge bloeddruk. Het mechanisme waardoor de bloeddruk verlaagd wordt, is niet geheel opgehelderd. Het hangt waarschijnlijk samen met de verhoogde natriumsecretie waardoor, middels osmose, ook meer vocht wordt uitgescheiden. Dit draagt bij aan het bloeddrukverlagende effect, omdat het hart een kleiner volume hoeft rond te pompen en dus een minder hoge bloeddruk opgebouwd hoeft te worden. Het natrium heeft ook invloed op het sympathische zenuwstelsel. Door meer natriumuitscheiding, en dus een lager gehalte in het bloed, neemt de sympathische activiteit af en daardoor daalt de bloeddruk. Natrium heeft ook een effect op gladspierweefselcellen in de bloedvaten (slagaders en arteriolen). Het doet deze cellen samentrekken, waardoor de bloeddruk stijgt. Het hart zal een grotere bloeddruk moeten genereren om het bloed door de samentrekkende vaten te blijven pompen. Een verhoogde natriumuitscheiding zorgt voor een relatieve ontspanning van de bloedvaten en draagt daardoor bij aan een bloeddrukverlaging.

Bij oudere patiënten (ouder dan 55 jaar) is een thiazidediureticum in het algemeen het middel van eerste keus. Afhankelijk van leeftijd, plasmarenine activiteit, etnische afkomst en eventuele andere aandoeningen die de patiënt heeft, zoals jicht, angina, een doorgemaakt hartinfarct of diabetische nierziekte, komen ook andere bloeddrukverlagende middelen in aanmerking. 

Thiaziden zijn ook geschikt voor de behandeling van geïsoleerde systolische hypertensie, evenals langwerkende dihydropyridine calciumantagonisten. 
Dit is een vorm van hoge bloeddruk waarbij alleen de bovendruk verhoogd is. Dit komt vooral bij ouderen voor, door een toegenomen diameter en stijfheid van de aorta, en de reflectie van bloeddrukgolven vanuit de periferie terug naar het hart. Bij de behandeling van perifeer oedeem wordt doorgaans een sterker werkend lisdiureticum gebruikt. Hydrochloorthiazide is het verreweg meest voorgeschreven thiazide. Het is bij de meeste artsen echter niet bekend dat chloortalidon de bloeddruk sterker doet dalen en langer werkt dan hydrochloorthiazide, en dus een beter middel is.

Thiazidediuretica kunnen ertoe bijdragen dat het herhaald optreden van calciumbevattende nierstenen afneemt.De vorming van nierstenen wordt in gang gezet door een te hoog gehalte aan calcium in de urine. Thiaziden stimuleren de calcium reabsorptie in de distale tubulus (calcium niet in de nier of de urine, maar terug het bloed in) en in verband met de volumedepletie treedt eveneens een secundaire calcium reabsorptie op. Dit leidt tot verlaging van het calciumgehalte in de urine en draagt aldus bij aan het therapeutische effect. Bijvoorbeeld door hydrochloorthiazide 50 mg, tweemaal daags.

Thiaziden stimuleren de differentiatie van osteoblasten en de botvorming. Door de verhoging van de botdichtheid en het voorkomen van fracturen, is er in de toekomst wellicht een rol weggelegd voor deze middelen ter preventie en behandeling osteoporose.

Hydrochloorthiazide kan ook worden gebruikt ter correctie van een te hoog kalium gehalte of een acidose. Chloortalidon helpt een te hoog calcium gehalte te verlagen.

Een mogelijk ernstige bijwerking is een kaliumtekort (hypokaliëmie). Een kaliumtekort kan leiden tot hartritmestoornissen. Thiaziden verminderen immers de zoutgradiënt over de tubuluswand tussen de voorurine en het bloed. Die gradiënt levert normaal gezien de drijvende kracht voor de reabsorptie van kalium. Er blijft dus meer kalium in de urine. Een tweede manier waardoor het serumkalium daalt, is de activatie van het Renine-angiotensine-aldosteronsysteem door het kleinere bloedvolume. Aldosteron zorgt hier voor een grotere nieruitscheiding van kalium.
Om deze twee redenen worden thiazidediuretica vaak met een kaliumsparend diureticum gecombineerd, zoals amiloride of triamtereen. Ze kunnen ook gecombineerd worden met andere kaliumsparende bloeddrukverlagende middelen zoals een ACE-remmer of angiotensine II-antagonist. 

Andere bijwerkingen kunnen zijn: een tekort in het bloed van natrium (hyponatriëmie) of magnesium, te veel urinezuur in het bloed wat in zeldzame gevallen jicht tot gevolg kan hebben, verminderde glucosetolerantie, hyperlipedemie, en moeheid. De bijwerkingen kunnen sterk worden beperkt door een dosis te geven die lager is dan 25 mg hydrochloorthiazide per dag, of een hieraan equivalente dosering van een ander middel. Deze middelen zijn niet werkzaam bij patiënten met ernstige lever- of nierziekten. Door gelijktijdig gebruik met NSAIDs (ibuprofen, naproxen en aanverwante) kan het bloedrukverlagende effect afnemen.
Deze middelen zijn met name in het tweede en derde trimester schadelijk. Tijdens gebruik geen borstvoeding geven.

Thiazidediuretica zijn oorspronkelijk genoemd naar de thiazidering in hun molecuulstructuur. Tegenwoordig gebruikt men de naam ook voor andere diuretica die op dezelfde manier werken.
Voorbeelden van thiaziden (in ruime zin) zijn hydrochloorthiazide, chloortalidon, triamtereen, amiloride, indapamide, xipamide en metolazon. Xipamide en metolazon zijn in Nederland niet als geneesmiddel geregistreerd.


</doc>
<doc id="576148" url="https://nl.wikipedia.org/wiki?curid=576148" title="Piet Borst">
Piet Borst

Piet Borst (Amsterdam, 5 juli 1934) is een Nederlands arts-biochemicus, moleculair bioloog en kankeronderzoeker. Hij is emeritus hoogleraar klinische biochemie en moleculaire biologie aan de Universiteit van Amsterdam, emeritus wetenschappelijk directeur van het Nederlands Kanker Instituut, NKI en het Antoni van Leeuwenhoekziekenhuis. Daar werkte hij tot eind 2016 nog als fulltime laboratoriumonderzoeker en daarna als adviseur bij onderzoek.

Hij studeerde van 1952 tot 1958 en in 1961-1962 geneeskunde aan de Universiteit van Amsterdam. In 1961 promoveerde hij bij Prof. E.C. Slater cum laude op onderzoek naar energiestofwisseling in kankercellen. Twee jaar later deed hij zijn artsexamen. 

Vervolgens werkte hij twee jaar bij Nobelprijswinnaar Severo Ochoa aan de New York-universiteit. Na terugkomst in Nederland in 1965 werd hij lector Fysiologische Chemie (de oude naam voor biochemie) aan de Universiteit van Amsterdam (UvA) en in 1969 hoogleraar. Vanaf 1966 was Borst ook hoofd van de Afdeling Medische Enzymologie en Moleculaire Biologie, een apart onderdeel van de grote vakgroep Biochemie, die gehuisvest was op het Wilhelmina Gasthuis terrein in het toenmalige Jan Swammerdam Instituut, waarvan hij ook een tijd directeur is geweest.

Van 1972-1980 was Borst tevens (in deeltijd) directeur van het Dierfysiologisch Instituut van de UvA en hij zette daar de eerste Afdeling voor Moleculaire Biologie op in de Biologie Faculteit. Van 1979-1981 fungeerde Borst als voorzitter van de vakgroep Biochemie (UvA).

In 1983 werd Borst wetenschappelijk directeur van het Nederlands Kanker Instituut, NKI / Antoni van Leeuwenhoekziekenhuis, AVL en vanaf 1987 ook directievoorzitter. Hij hield een parttime aanstelling bij de UvA als bijzonder hoogleraar klinische Biochemie en Moleculaire Biologie tot 2005. Bij zijn pensionering in 1999 trad hij af als directeur en werd hij staflid van het NKI-AVL. Dat is hij nog steeds. Tot 2015 was Borst direct betrokken bij eigen wetenschappelijk werk; toen was zijn onderzoeksgeld op. Klik hier voor het curriculum vitae van Piet Borst. 

Piet Borst is het derde kind in een gezin met zes kinderen van vader Prof. Dr. J.G.G. Borst, hoogleraar Interne Geneeskunde, Universiteit van Amsterdam, en moeder Alida de Geus, tandarts. Hij is getrouwd en heeft drie kinderen. Zijn vrije tijd spendeert Borst aan zijn gezin en kleinkinderen, tennis, skiën, bridge, cellospelen en het beluisteren van klassieke muziek.

In zijn studententijd was Borst lid en bestuursvoorzitter van de Amsterdamse Studenten Toneelvereniging van het Amsterdamse Studentencorps. Van die toneelervaring heeft hij later in zijn colleges en in zijn wetenschappelijke voordrachten geprofiteerd. In 1953 werd Borst lid van de redactie van het Amsterdamse Studentenblad Propria Cures (PC). Andere redactieleden die het blad kende waren Renate Rubinstein, Aad Nuis, Joop Goudsblom en Jan Eijkelboom. De redactiestukken riepen soms boze reacties op in de pers en leidden tot vragen in de Tweede Kamer. Het waren vooral de aanvallen op het (katholieke) geloof en op het incapabel geachte Indonesië-beleid van de regering, die consternatie gaven.

Eind jaren zeventig kwam Borst in de publiciteit als verdediger van de nieuwe recombinant-DNA technologie. De discussie liep hoog op en Borst was een van de weinige biochemici die bereid was om de pers te woord te staan. Zijn standpunt in die kwestie is nu algemeen geaccepteerd.

In 1993 werd Borst columnist van het NRC Handelsblad en tot juni 2016 heeft hij iedere vier weken een column bijgedragen aan de wetenschapsbijlage van dat blad. In die columns schreef Borst over nieuwe ontwikkelingen in geneeskunde en biologie, wetenschapspolitiek, en randverschijnselen zoals alternatieve geneeswijzen, pseudowetenschap, fraude in de wetenschap, en wetenschap en religie. Vooral na columns met titels als: “Homeopathie”, “Jomanda”, “God? Nee dank u”, werd de redactie bestookt met ingezonden brieven. Een selectie van deze columns is verschenen in twee boeken: “De vioolspelende koe en andere muizenissen” verschenen bij Bert Bakker in 1999; en “Gezonde twijfel”, verschenen in 2010 bij uitgeverij Nieuwezijds, Amsterdam. De laatste bundel bevat ook een inleiding waarin Borst zijn carrière beschrijft. Als directeur van het NKI-AVL heeft Borst ook bijgedragen aan informatie over kanker, in interviews, radio- en televisieprogramma’s en voordrachten.

Hoewel Borst organisatorisch werk heeft gedaan, is de wetenschapsbeoefening toch altijd zijn belangrijkste interesse en drijfveer geweest en gebleven. In zijn wetenschappelijke carrière (1958-2015) heeft Borst zich met diverse onderwerpen beziggehouden. Dit onderzoek valt globaal in vijf hoofdgebieden:

Dit begon met zijn promotieonderzoek, waarin hij aantoonde dat de mitochondriën in kwaadaardige tumorcellen volstrekt normaal zijn, in tegenstelling tot wat de fameuze Duitse biochemicus Otto Warburg daarover had beweerd. Borst keerde terug naar het kankeronderzoek toen hij in 1983 wetenschappelijk directeur werd van het NKI-AVL. Hij begon toen onderzoek naar de wijze waarop kankercellen resistent worden tegen chemotherapie. Zijn lab vond dat transporteiwitten in de celmembraan die gebruikt worden door kankercellen om zich tegen chemotherapie te beschermen ook een belangrijke rol spelen bij de bescherming van normale weefsels tegen toxische stoffen, met name in de darm en in de bloed-hersenbarriere.

Als een zijlijn van zijn promotieonderzoek vond Borst in 1961 de malaat-aspartaat shuttle, ook nu nog wel eens de Borst-cyclus genoemd. Later bleek deze cyclus een belangrijk onderdeel van de normale stofwisseling te zijn. In 1972 startte Borst een onderzoek over lysosomale stapelingsziekten, gericht op het vinden van een enzymvervangingstherapie. Dat onderzoek werd overgenomen door collega Jozeph Tager en deze onderzoekslijn loopt nog steeds in het huidige AMC in Amsterdam. In de jaren tachtig raakte Borst betrokken bij het onderzoek van de kinderartsen in het AMC over peroxysomale ziekten, zoals de ziekte van Zellweger. De samenwerking leidde tot de ontwikkeling van de eerste prenatale test voor het Zellweger syndroom, een onderzoekslijn die nu nog steeds doorloopt in het AMC. Recent startte Borst een onderzoek naar de oorzaak van pseudo-xanthoma elasticum (PXE) en dit leidde in 2014 tot de identificatie van de oorzaak van deze mysterieuze ziekte. De oplossing van dit mysterie heeft ook nieuwe vormen van therapie voor deze aangeboren stofwisselingsstoornis dichterbij gebracht.

Met Weissmann en Ochoa bestudeerde Borst als postdoc in New York de vermenigvuldiging van virussen die bacteriën infecteren. Dit leidde tot inzicht in de bijzondere eigenschappen van duplex RNA en in de wijze waarop RNA virussen hun genetisch materiaal vermenigvuldigen.

Terug in Amsterdam in 1965, onderzocht Borst de aanmaak van mitochondriën. Met de elektronenmicroscopist Ernie van Bruggen vond hij dat vertebraat mitochondriaal DNA uit relatief kleine cirkels bestaat, die maar weinig genetische informatie bevatten, zodat het gros van de mitochondriale eiwitten door kerngenen gecodeerd moeten worden. Het DNA in gistmitochondriën bleek 5 maal groter en ook introns te bevatten. Het Borst-lab droeg ook bij aan de karakterisering van de synthese van mitochondriaal DNA en de genen daarin.

In 1972 begon Borst met een nieuwe lijn van onderzoek over een groep van eencellige parasieten, de kinetoplastida, waartoe belangrijke parasieten van de mens zoals de trypanosomen en Leishmania behoren. Dit onderzoek begon met het bijzondere mitochondriale DNA van deze parasieten, waarin Borst een belangrijke nieuwe component ontdekte, maar werd uiteindelijk een hoofdlijn in zijn lab die tot een aantal ontdekkingen heeft geleid, zoals het glycosoom, een organel waarin het hele glycolytische systeem van kinetoplastida is opgeslagen; het mechanisme van de antigene variatie waarmee Afrikaanse trypanosomen weten te ontsnappen aan ons immuunsysteem; transsplicing; en een nieuwe bouwsteen in het DNA van deze organismen, base J.











</doc>
<doc id="576175" url="https://nl.wikipedia.org/wiki?curid=576175" title="Nederlands Kanker Instituut">
Nederlands Kanker Instituut

Het Nederlands Kanker Instituut, NKI, te Amsterdam is opgericht in 1913 door onder meer de chirurg Jacob Rotgans.
Het NKI vormt met het Antoni van Leeuwenhoekziekenhuis één organisatie, het NKI-AVL, dat hiermee een wetenschappelijk onderzoeksinstituut en een gespecialiseerde kliniek, gericht op het bestrijden van de ziekte kanker, omvat.
Sinds 1973 is het Nederlands Kanker Instituut in Amsterdam Nieuw-West gevestigd naast het Slotervaartziekenhuis.

Centraal staan nieuwe methoden van diagnostiek en behandeling. De primaire clusters van het NKI-AVL zijn: Research, Heelkundig Oncologische Disciplines, Medisch Oncologische Disciplines, Radiotherapie en Diagnostisch Oncologische Disciplines.

Begin negentiger jaren heeft het NKI in samenwerking met de medische faculteit van de Vrije Universiteit Amsterdam de Onderzoekschool Oncologie Amsterdam ((OOA) opgericht voor postdoctoraal onderwijs en onderzoek. Deze onderzoeksschool was in 1993 voor het eerst geaccrediteerd door de KNAW.




</doc>
<doc id="576330" url="https://nl.wikipedia.org/wiki?curid=576330" title="Azitromycine">
Azitromycine

Azitromycine is een antibioticum behorend tot de groep der macroliden, meer specifiek de azaliden. Het heeft een breed werkingsspectrum tegen vele gram-positieve en gram-negatieve microorganismen en wordt gebruikt bij de behandeling van bovenste luchtweginfecties en urineweginfecties. Azitromycine wordt onder de merknaam Zithromax verkocht, maar is inmiddels ook generiek verkrijgbaar.

Azitromycine wordt slechts langzaam uit het lichaam geëlimineerd, waardoor het maar eenmaal per dag hoeft te worden ingenomen en een kuur van drie dagen via stapeling en concentratie in de weefsels, wel een week werkzaam is.

Voordelen van azitromycine zijn de eenmaal daagse dosering en een behandelduur van 3 dagen. In Nederland en in België is de prijs gezakt tot circa 50 cent per stuk. In Nederland wordt het ter preventie van resistentie-ontwikkeling, meestal niet als eerste keus voorgeschreven behalve in bijzondere gevallen.

In tegenstelling tot de voorloper erytromycine heeft het middel geen interactie via CYP3A4 en ontbreken daarom vrijwel alle interacties met andere geneesmiddelen. Alleen ergotamine en ciclosporine moeten worden vermeden.


</doc>
<doc id="576379" url="https://nl.wikipedia.org/wiki?curid=576379" title="Chlamydiasis">
Chlamydiasis

Chlamydiasis, meestal afgekort tot chlamydia, is een van de meest algemene seksueel overdraagbare aandoening (SOA). Chlamydia kan van de ene persoon worden overgedragen op een andere tijdens vaginale (neuken), anale of orale (pijpen) seks.

Bij vrouwen is chlamydia een mogelijke oorzaak van bekkenontstekingen die tot onvruchtbaarheid kunnen leiden. Ook is het de meest voorkomende oorzaak van blindheid in de wereld. Blindheid ontstaat als complicatie van een trachoom: chlamydiabindvliesontsteking.

De oorzaak van chlamydiasis is de bacterie "Chlamydia trachomatis", een soort van het geslacht "Chlamydia".

Bij vrouwen zijn er in minstens 60% van de gevallen en bij mannen in 30% van de gevallen geen symptomen. Een verandering in de vaginale flora kan een aanwijzing zijn. De pH-waarde in de vagina behoort tussen de 3.8 en 4.5 te liggen. Een hogere waarde met een lagere zuurgraad kan bacteriegroei bevorderen. Onbehandeld kan een chlamydiose leiden tot een opstijgende urineweginfectie en ontsteking van de eileiders, salpingitis. Indien deze aandoening niet wordt behandeld, kan dit leiden tot verlittekening, 'fibrosering', van de eileiders met onvruchtbaarheid of infertiliteit tot gevolg. In Nederland leidt salpingitis in ongeveer 15% van de gevallen tot infertiliteit.

De behandeling in Nederland gebeurt door middel van azitromycine, een effectief antibioticum.

In april 2008 werd in Nederland een groot bevolkingsonderzoek naar chlamydia gestart. In november 2008 gepubliceerde resultaten laten zien dat 6,3 procent van de geteste personen onder de 20 jaar geïnfecteerd was.


</doc>
<doc id="576504" url="https://nl.wikipedia.org/wiki?curid=576504" title="Rituximab">
Rituximab

Rituximab (verkocht onder de merknaam MabThera (Roche) en Rituxan (Genentech/Biogen) in de Verenigde Staten) is een monoklonale antistof die wordt gebruikt bij de behandeling van B-cel-non-hodgkinlymfoom, B-celleukemie en sommige auto-immuunziekten, in het bijzonder reumatoïde artritis (in combinatie met methotrexaat).

MabThera/Rituxan was in 2008 Roches bestverkochte geneesmiddel, goed voor een verkoop van meer dan 5,9 miljard Zwitserse frank. Het heeft een Europese registratie
onder de merknaam MabThera.


</doc>
<doc id="576521" url="https://nl.wikipedia.org/wiki?curid=576521" title="Henricus Cornelius Rümke">
Henricus Cornelius Rümke

Henricus Cornelius Rümke (Leiden, 16 januari 1893 - Zürich, 22 mei 1967) was een Nederlands psychiater en hoogleraar. 

Rümkes vader was huisarts en zijn keuze om in 1911 geneeskunde te gaan studeren aan de Universiteit van Amsterdam lag daarom voor de hand. Na het behalen van zijn diploma volgde hij een opleiding tot zenuwarts in de Amsterdamse Valeriuskliniek onder leiding van prof. Leendert Bouman. Hier ontmoette hij Nelly Bakker, ook arts-assistent, met wie hij in 1921 trouwde. Zij kregen twee zonen en een dochter. 

Omdat Bouman toen geen promotierecht had, promoveerde Rümke op 5 juni 1923 bij prof. Cornelis Winkler, houder van de leerstoel neurologie en psychiatrie aan de Rijksuniversiteit Utrecht, op het proefschrift "Phaenomenologische en klinisch-psychiatrische studie over geluksgevoel". Zijn dissertatie was de eerste behoorlijke Nederlandse publicatie over het gebruik van de fenomenologische methode in de psychiatrie en hij vestigde hiermee zijn naam internationaal.

Wederom zorgde zijn mentor Leendert Bouman, die inmiddels hoogleraar in Utrecht was, voor een belangrijke stap in Rümke's loopbaan door hem in 1933 voor te dragen als conservator van de Utrechtse psychiatrische en neurologische kliniek en bijzonder hoogleraar in de ontwikkelingspsychologie. Rümke had toen reeds drie keer naast een hoogleraarspost gegrepen, omdat hij door zijn brede interesse weigerde zich toe te leggen op een specifiek vakgebied. Na het overlijden van Bouman in 1936 werd diens leerstoel gesplitst en werd Rümke gevraagd de leerstoel psychiatrie te bekleden. In de naoorlogse periode legde Rümke zich in zijn werk vooral toe op de plaatsbepaling van zijn vakgebied als gevolg van de vele ontwikkelingen in de geestelijke gezondheidszorg.

In 1953 was Rümke een jaar rector magnificus in Utrecht. Na zijn emeritaat is hij nog een jaar gasthoogleraar geweest aan de tegenwoordige Universiteit van Michigan te Ann Arbor (VS). Rümke stierf in 1967 te Zürich tijdens een lezingencyclus door Duitsland en Zwitserland.

H.C. (Hen) Rümke heeft veel betekend voor de Nederlandse psychiatrie. Zo kreeg hij internationale erkenning door zijn verschillende leidinggevende posities binnen de World Federation for Mental Health. Daarnaast verbleef hij veel in het buitenland en vertegenwoordigde zo de Nederlandse psychiatrie in het buitenland.

Rümke had een niet gangbare opvatting over ongeloof: "In tegenstelling tot wat Freud en anderen voor en na hem beweerden, meent Rümke op grond van zijn ervaringen als psychiater dat ‘het zogenaamde ongeloof veel sterker verwantschap vertoont met de neurose dan echt geloof’" 





</doc>
<doc id="576691" url="https://nl.wikipedia.org/wiki?curid=576691" title="Antimycoticum">
Antimycoticum

Antimycotica (enkelvoud antimycoticum) zijn geneesmiddelen met een schimmelwerende (fungistatische) of schimmeldodende (fungicide) werking en worden meestal verdeeld in antimycotische antibiotica en chemotherapeutica. Antimycotica worden ingezet bij schimmelinfecties zoals zwemmerseczeem. 

Antibiotica zijn niet werkzaam tegen schimmels.




</doc>
<doc id="576767" url="https://nl.wikipedia.org/wiki?curid=576767" title="Tourniquet (geneeskunde)">
Tourniquet (geneeskunde)

Een Tourniquet is een knelverband dat om een arm of been wordt aangelegd om zeer ernstige bloedingen te stoppen. Het is een noodmaatregel die moet worden gebruikt om een leven te redden, maar het gebruik van een tourniquet kan wel schade veroorzaken. De in de arm of been lopende zenuwen worden afgekneld en het weefsel krijgt geen bloed meer toegevoerd. Het knelverband wordt vaak op de plaats van een ongeluk met ter plaatse aanwezige materialen in elkaar gezet.

Helderrood bloed dat in grote hoeveelheden uit een wond stroomt duidt op een slagaderlijke bloeding. Het slachtoffer verliest in korte tijd veel bloed. Als het niet lukt om de ernstige bloeding te stelpen bestaat er een kans dat het slachtoffer overlijdt door verbloeding. Dan moet worden overgegaan tot het aanbrengen van een tourniquet. De gewonde moet bovendien zo snel mogelijk naar het ziekenhuis worden vervoerd.

Nodig is een reep stof, riem of iets anders dat plat en flexibel is, ten minste 5 centimeter breed en lang genoeg om twee maal om het lidmaat gewikkeld te worden. Dit wordt de tourniquet of het knevelverband. De tourniquet wordt iets boven de wond geplaatst en tweemaal om het ledemaat gewikkeld. Er wordt een halve knoop in de tourniquet gelegd. Een tak of iets anders stevigs wordt op de halve knoop geplaatst en er wordt een hele knoop van gemaakt met de tak erin.

Vervolgens wordt aan de tak gedraaid, zodat de tourniquet strakker om het ledemaat komt te zitten. Er wordt net zo lang aan de tak gedraaid tot de bloeding stopt, dan wordt de tak vastgebonden. Het tijdstip waarop de tourniquet is aangebracht moet worden genoteerd, zodat duidelijk is hoelang het al op zijn plaats zit. De tourniquet wordt niet bedekt. Op het voorhoofd van het slachtoffer wordt een letter "T" geschreven (dat kan zo nodig ook met het bloed van de patiënt). In afwachting van professionele hulp blijft de verzorger bij het slachtoffer en let op dat hij niet in shock raakt en geen hartstilstand krijgt. Een tourniquet die te lang op zijn plaats blijft zitten leidt tot beschadiging van het ledemaat, omdat het weefsel afsterft, wat zodanig ernstige vormen kan aannemen dat het lidmaat in zijn geheel kan afsterven.

Een tourniquet moet niet worden verward met een stuwband die wel de veneuze terugvoer, maar niet de arteriële aanvoer van bloed belemmert. De stuwband wordt o.a. gebruikt om de aderen op te laten zwellen, waardoor ze beter aan te prikken zijn bij het afnemen van bloed.


</doc>
