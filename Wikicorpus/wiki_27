<doc id="3061819" url="https://nl.wikipedia.org/wiki?curid=3061819" title="Jean-Baptiste Charcot">
Jean-Baptiste Charcot

Jean-Baptiste Charcot (Neuilly-sur-Seine, 15 juli 1867 – 30 zeemijlen ten noordwesten van Reykjavik, 16 september 1936) was een Frans wetenschapper, arts en poolonderzoeker. Hij was de zoon van neuroloog Jean-Martin Charcot.

Van 1876 tot 1885 ging hij naar de "Ecole Alsacienne" waar hij veel sport beoefende. 's Zomers zeilde hij bij Ouistreham. Van 1883 tot 1887 maakte hij vele reizen met zijn vader, waarbij hij een afkeer van warme landen kreeg. Zijn legerdienst vervulde hij in 1888 bij de Alpijnse Jagers als assistent-arts.

In 1891 reisde hij als arts naar Rusland en een jaar later kocht hij zijn eerste boot. Na het overlijden van zijn vader in 1893 liet hij een kotter met de naam "Pourquoi pas?" bouwen. In 1895 verdedigde hij zijn doctoraatsthesis: "L'atrophie musculaire progressive" en werd zijn eerste dochter Marion geboren. 

In 1896 huwde hij met Jeanne Hugo, kleindochter van Victor Hugo. Hij verkocht zijn boot en verving hem door een houten schoener, de "Pourquoi pas? II" die hij het volgende jaar al verving door een groter, ijzeren exemplaar, de "Pourquoi Pas? III". In 1898 nam Charcot deel aan een Nijlexpeditie van miljardair Vanderbilt. Onder de indruk van de aanpassingen en verbeteringen door de eigenaar, kocht hij in 1899 zijn "Pourqoui Pas? II" terug. Op de Olympische Spelen van 1900 won hij twee medailles in het zeilen.

Charcot werd aangeduid als leider van de Franse Antarctische Expeditie met het schip "Français" voor de verkenning van de westkust van Graham Land, tussen 1904 en 1907. De expeditie bereikte Adelaide-eiland in 1905 en fotografeerde de Palmerarchipel en de kust van Loubet.

Een volgende expeditie met de "Pourqoui Pas?" van 1908 tot 1910 ging naar de Bellingshausenzee en de Amundsenzee, waarbij Loubet Land, Marguerite Bay en Charcot-eiland werden ontdekt. Dit laatste werd naar zijn vader vernoemd. In 1921 verkende Charcot Rockall en tussen 1925 en 1936 Spitsbergen en Oost-Groenland.

Als gevolg van een storm leed Charcot voor de kust van IJsland schipbreuk met de "Pourquoi Pas? IV". Hij verkoos met zijn schip ten onder te gaan. In 1936 en 1952 werden in Reykjavik monumenten voor hem opgericht.


</doc>
<doc id="3061991" url="https://nl.wikipedia.org/wiki?curid=3061991" title="Wet van Wolff">
Wet van Wolff

De wet van Wolff is een theorie ontwikkeld door de Duitse anatoom en chirurg Julius Wolff (1836-1902).

Deze theorie stelt dat botten van gezonde mensen en dieren zich aanpassen aan de belasting waaraan ze worden blootgesteld. Bij zware belasting zullen de botten sterker worden, waardoor er een hogere botdichtheid optreedt. Bij lage belasting treedt het omgekeerde effect op.

Enkele voorbeelden van de theorie:


</doc>
<doc id="3062718" url="https://nl.wikipedia.org/wiki?curid=3062718" title="Biologisch pigment">
Biologisch pigment

Biologisch pigment, of kortweg pigment, is de benaming voor organische stoffen in planten en in het dieren die een kleur hebben. Biologisch pigment komt voor in veel bekend biologische structuren, zoals de huid, ogen, bont, haar. Cellen die pigment bevatten en dus een kleur hebben worden ook chromatoforen genoemd.

Pigmenten ontlenen hun kleurwerking aan de absorptie van bepaalde golflengtes van het zichtbare licht. Een pigment dat alle golflengten absorbeert heeft een zwarte kleur, een pigment dat alle golflengten reflecteert is wit. Een pigment dat vooral rode, oranje en gele golflengtes absorbeert, zal een groenblauwe kleur vertonen. Het pigment vertoont dus de kleur van het licht dat erop reflecteert.


De voornaamste functie van pigmenten in planten is de fotosynthese, dat groen pigment gebruikt, genaamd chlorofyl, samen met andere rode en gele pigmenten die planten helpen om zo veel mogelijk licht te vangen. 

Andere functies van pigment in planten is het aantrekken van insecten tot bloemen om de bestuiving te bevorderen.

Chlorofyl absorbeert geel en blauw licht terwijl het groen reflecteert. Omdat chlorofyl veel voorkomt in planten, hebben planten een groene kleur. Alle land planten en groene algen hebben twee vormen van chlorofyl: chlorofyl "a" en chlorofyl "b". Zeewier, diatomeeën, en andere fotosynthetische chromista bevatten chlorofyl "c" in plaats van "b", terwijl rode algen alleen chlorofyl "a" bevatten. 

Carotenoïde is een omvangrijke groep; het meest voorkomende pigment in de natuur. Er zijn meer dan 600 moleculen bekend; van gele tot roodachtige kleurstoffen, die vooral in de chromoplasten van planten en in bacteriën voorkomen. De meest bekend carotenoïde is caroteen dat in wortelen voorkomt. Ook bekend is luteïne, een geel pigment dat in vruchten en groenten voorkomt. Daarnaast is lycopeen bekend dat de rode kleur in tomaten veroorzaakt. Carotenoïde hebben een anti-oxidante werking en zijn goed voor de ogen van mensen. 

Anthocyaan zijn kleurstoffen die in de celvacuole van hogere planten voorkomen, vooral in de epidermiscellen en behoren tot de flavonoïden. Er zijn ongeveer 250 verschillende anthocyanen bekend. Ze komen overal in de plant voor, maar vooral in bloemen, vruchten en bladeren. Het geeft aan rodekool zijn specifieke paarsrode kleur. Anthocyanen zorgen voor de rode herfstkleuren van bladeren. Ze zijn in voeding toegelaten onder E-nummer E163.

Betalaïnen zijn een klasse van rode (betacyaninen) of gele pigmenten (betaxanthinen) te vinden bij planten. Het zijn net als anthocyanen wateroplosbare pigmenten, gevonden in de vacuoles van plantencellen, maar in tegenstelling tot de anthocyanen zijn het indool-afgeleide componenten, gesynthetiseerd uit tyrosine. Ze zijn onder andere verantwoordelijk voor de dieprode kleur van rode bieten en worden commercieel als voedingskleurstoffen gebruikt. Ze komen nooit samen voor in planten met anthocyanen. De naam "betalaïne" is afkomstig van de wetenschappelijke naam van de biet ("Beta vulgaris"), van dewelke als eerste betalaïnen geëxtraheerd werden. Betalaïnen kunnen voorkomen in eender welk deel van de plant, zoals de kroonbladen van bloemen, vruchten, bladen, stengels en wortels.

Pigmenten worden door veel dieren gebruikt ter bescherming door camouflage en mimicry. Tevens wordt pigment gebruikt om onderlinge signalen af te geven ten behoeve van voortplanting. Het pigment rodopsine speelt een rol in ogen om licht op te vangen voor het zicht. Huidpigmenten zoals melanine beschermen mens en dier tegen de schadelijke werking van ultraviolette straling. 

Soms hebben biologische stoffen een kleur zonder dat dit een specifiek doel heeft; zoals het rode hemoglobine dat zuurstof vervoert in bloed. 

Er bestaan verscheidene soorten pigmentziekten. In medische termen noemt men ze huidaandoeningen. Een huidaandoening wordt gekenmerkt door een afwijking van de hoeveelheid pigment in de huid, ogen of haar ten opzichte van wat gebruikelijk is. Minder pigment dan normaal noemt men hypopigmentatie waarvan albinisme en vitiligo voorbeelden zijn. Meer pigment dan normaal noemt men hyperpigmentatie waarvan melasma, pityriasis versicolor voorbeelden zijn. Het belangrijkste pigment voor mensen is melanine. De afwijking kan beperkt zijn maar zich ook uitstrekken over de hele huidoppervlakte.

Enkele voorbeelden van huidaandoeningen zijn:

Carotenoïde is het meest voorkomende pigment in de natuur. Het meest voorkomende carotenoïde is astaxanthine, een purperblauw of groen pigment. Dit pigment zit bijvoorbeeld in zeekreeften.

Een aantal organische pigmenten werden tot het einde van de 19de eeuw gebruikt. Deze pigmenten werden gemaakt uit dieren en planten zoals indischgelb uit de urine van koeien. Ze zijn in onbruik geraakt omdat de pigmenten na de industriële revolutie gesynthetiseerd werden.

Sommige pigmenten worden gebruikt als voedselsupplement.


</doc>
<doc id="3063050" url="https://nl.wikipedia.org/wiki?curid=3063050" title="Molsidomine">
Molsidomine

Molsidomine is een vasodilatator, die gebruikt wordt voor de profylactische en langetermijnbehandeling van angina pectoris (hartkramp). Het behoort tot de stikstofmonoxide-donoren en het is een prodrug: molsidomine zelf is niet actief maar het wordt na inname omgezet in het actieve linsidomine (SIN-1) en een derivaat daarvan, SIN-1A. Deze verbindingen worden verder afgebroken en geven daarbij NO (stikstofmonoxide) vrij. Dit gebeurt zonder tussenkomst van enzymen. Het stikstofmonoxide zorgt voor een verwijding van de kransslagader en de aders. Het effect van linsidomine is vergelijkbaar met dat van nitroglycerine maar het effect duurt langer en het heeft minder bijwerkingen. Er treedt ook geen tolerantie op zoals het geval is bij organische nitraten, die stikstofmonoxide vrijzetten met behulp van een enzym.

Molsidomine wordt verkocht in de vorm van tabletten; handelsnamen zijn "Coruno" en "Corvaton". Het moet gewoonlijk langdurig gebruikt worden, omdat het voor chronische behandeling bedoeld is. Het is niet geschikt om te gebruiken bij een acute aanval van hartkramp. De maximale werking wordt pas na 30 tot 60 minuten bereikt.

Molsidomine is ook beschikbaar als een geconcentreerde oplossing voor intraveneus infuus. Dit wordt gebruikt voor de behandeling van linkerhartfalen onder meer bij een acuut myocardinfarct.


</doc>
<doc id="3063233" url="https://nl.wikipedia.org/wiki?curid=3063233" title="Normocytaire anemie">
Normocytaire anemie

Normocytaire anemie is een vorm van een bloedarmoede (anemie) waarbij de cellen een normale grootte hebben. Het MCV ligt bij deze anemie netjes in het referentiegebied (80 fL - 100 fL).

Bij deze anemie kan de oorzaak een ijzergebreksanemie zijn. Deze anemie is dan nog pas in het beginstadium, en zal, indien geen maatregelen getroffen worden, ontwikkelen tot een microcytaire anemie.

Een acute bloeding kan ook een oorzaak zijn. Door het verlies van bloed zal het Hb verlaagd zijn, de vorm van de erytrocyten blijft gewoon normaal. Er wordt bij de diagnose gekeken naar de hoeveelheid witte bloedcellen (leukocyten), bloedplaatjes (trombocyten) en reticulocyten (voorlopercel van de erytrocytenreeks). De erytrocyten, leukocyten en trombocyten zullen verlaagd zijn, omdat deze bij de bloeding verloren zijn gegaan. Het aantal reticulocyten zal verhoogd zijn omdat het beenmerg versneld rode bloedcellen aanmaakt, zo komt er een grotere hoeveelheid reticulocyten in het perifere bloed.

Een andere oorzaak kan nierfalen zijn. De nieren produceren epo (erytropoëtine), dit hormoon stimuleert de aanmaak van erytrocyten in het beenmerg. Als de nieren niet meer goed werken, kan het zijn dat er minder epo geproduceerd wordt. De aanmaak van erytrocyten zal dan ook verminderen.

Een leverinsufficiëntie kan ook de oorzaak zijn van een normocytaire anemie. De lever produceert stollingseiwitten. Als deze verminderd worden geproduceerd, is de kans op een bloeding groter. Er kan zo een acute bloeding ontstaan.

Bij een aplastische anemie zijn alle bloedcellen verlaagd door een verlaagde aanmaak van de bloedcellen in het beenmerg. Het onderscheid van een aplastische anemie en een acute bloeding zijn de reticulocyten. Bij een acute bloeding zijn de reticulocyten verhoogd (door bloeding wordt de aanmaak van cellen verhoogd). Bij een aplastische anemie zijn deze verlaagd omdat het beenmerg geen enkele cel meer goed kan aanmaken.



</doc>
<doc id="3074803" url="https://nl.wikipedia.org/wiki?curid=3074803" title="Fosinopril">
Fosinopril

Fosinopril is een ACE-remmer die wordt gebruikt bij hoge bloeddruk en hartfalen. 

Fosinopril wordt in de lever gemetaboliseerd tot de actieve metaboliet fosinoprilaat. Het middel bereikt na drie tot zes weken het volledige effect op de bloeddruk.

Het geneesmiddel bestaat uit een mengsel van twee diastereomeren.


</doc>
<doc id="3076231" url="https://nl.wikipedia.org/wiki?curid=3076231" title="Cyclo-oxygenase 2">
Cyclo-oxygenase 2

Cyclo-oxygenase-2, ook wel afgekort tot COX2, is een van de enzymen die de cyclo-oxygenasecascade in gang zetten. In tegenstelling tot cyclo-oxygenase 1 (COX-1) heeft COX-2 geen invloed op de homeostase in normaal weefsel, maar beïnvloedt COX-2 alleen de productie van prostaglandinen die een rol hebben in ontsteking. 

Medicijnen die specifiek COX-2 remmen zijn onder andere rofecoxib, celecoxib, etoricoxib, firocoxib en parecoxib.


</doc>
<doc id="3080006" url="https://nl.wikipedia.org/wiki?curid=3080006" title="Levinus Lemnius">
Levinus Lemnius

Lieven Lemse (ook: "Lenneus", "Lennius", "Lemmens", "Lemnii" of "Lemnes"; Zierikzee, 20 mei 1505 – aldaar, 1 juli 1568), beter bekend als Levinus Lemnius, was een Nederlands geneeskundige en schrijver.

Lemnius studeerde geneeskunde aan de Universiteit van Leuven onder Rembert Dodoens en Conrad Gesner, en onder Andreas Vesalius in Padua. Ook reisde hij naar Zwitserland en Engeland. Nadat zijn vrouw stierf werd hij geestelijke.


De Occulta naturae miracula, een boek der geheimen, is zijn meest bekende boek. Er zijn vele edities van gepubliceerd en het is in vele talen vertaald vanuit het Latijn, hoewel er geen Nederlandse versie van bestaat. In het boek wordt er veel gebruikgemaakt van bronnen uit de klassieke oudheid en van het werk van Aristoteles in het bijzonder.


</doc>
<doc id="3080119" url="https://nl.wikipedia.org/wiki?curid=3080119" title="PWD">
PWD

Het PWD is een Nederlandse informatiestandaard voor de gezondheidszorg. Het ondersteunt digitale informatie-uitwisseling tussen verloskundigen, gynaecologen, kinderartsen, verpleegkundigen en onderzoekers die direct betrokken zijn bij de zorg voor de zwangere en haar kind, en die betrokken zijn bij de kwaliteitsverbetering van verloskundige zorg.

Directe aanleiding voor ontwikkeling van het PWD is het rapport 'Een goed begin' dat de Stuurgroep Zwangerschap en Geboorte in 2009 heeft opgesteld in opdracht van het ministerie van VWS.
De stuurgroep heeft geadviseerd de samenwerking tussen de eerste- en tweedelijns zorg te verbeteren, onder andere door betere communicatie tijdens overdrachtsmomenten. Ketenpartners in de perinatale zorg onderschrijven deze aanbeveling en de minister van VWS heeft voor de ontwikkeling subsidie beschikbaar gesteld.

Gebruik van het PWD is een van de maatregelen die de beroepsgroepen en het ministerie van VWS nemen om de zorg bij zwangerschap en geboorte te verbeteren waardoor de perinatale sterfte in Nederland kan verminderen. Op termijn zal ook de zwangere via het PWD inzicht krijgen in het verloop van haar zwangerschap en de geplande zorg. Eenmalige vastlegging van gegevens tijdens de zorgverlening (bij de bron) moet de compleetheid en betrouwbaarheid van de zorggegevens verbeteren en de administratieve lasten verminderen door meervoudig gebruik van deze gegevens binnen de verloskundige keten.

Ketenpartners binnen de geboortezorg en het expertisecentrum Nictiz hebben samenwerkend binnen het programma PWD de perinatale dataset opgesteld, die de basis legt voor eenduidige digitale dossiervorming en informatie-uitwisseling. Deze dataset is de standaard voor digitale dossiervorming, koppelingen en informatie-uitwisseling in de perinatale zorg en wordt jaarlijks geactualiseerd door de betrokken partners.

Digitalisering van de bestaande informatie-uitwisseling tussen zorgverleners maakt het mogelijk dat de gegevens van een zwangere, barende of kraamvrouw en haar kind bij overdracht onmiddellijk beschikbaar zijn voor de tweede- of derdelijns zorgverleners aan wie de zorg wordt overgedragen. Voor digitale uitwisseling tussen de diverse systemen van zorgverleners ontwikkelt het PWD-programma berichten in lijn met de actuele standaarden voor zorg-ICT, waaronder de GBZ-eisen voor zorginstellingen, de taal HL7v3 en de landelijke zorginfrastructuur Aorta.

Het PWD programma is medio 2011 gestart. De eerste release van de perinatale dataset is voltooid. Eind 2012 gebruiken 220 verloskundigenpraktijken het PWD voor aanlevering van gegevens aan het Centrum voor Bevolkingsonderzoek van het RIVM voor screening op Down/SEO, PSIE en de hielprik, en aan de Stichting Perinatale Registratie Nederland (PRN). 130 verloskundigenpraktijken treffen voorbereidingen voor gebruik van het PWD. In 2013 worden pilots gehouden om gebruik van het PWD bij acute overdrachten tussen eerste- en tweedelijns verloskunde te beproeven. Vervolgens zal het programma zich richten op het faciliteren van consulten, reguliere overdrachten en terugkoppelingen tussen de eerste- en tweedelijn.

Het PWD programma wordt geleid door de stuurgroep PWD, waarin zijn vertegenwoordigd de Koninklijke Nederlandse Organisatie van Verloskundigen (KNOV), de Nederlandse Vereniging voor Obstetrie en Gynaecologie (NVOG), de Nederlandse Vereniging voor Kindergeneeskunde (NVK), het RIVM-Centrum voor Bevolkingsonderzoek (CvB), het College Perinatale Zorg (CPZ) en Nictiz. Naarmate de ketensamenwerking rond het PWD zich verder ontwikkelt, zullen meer ketenpartners worden vertegenwoordigd binnen deze stuurgroep. De ontwikkeling van het PWD wordt gesubsidieerd door het ministerie van VWS.



</doc>
<doc id="3103053" url="https://nl.wikipedia.org/wiki?curid=3103053" title="Sociale werkplaats (Vlaanderen)">
Sociale werkplaats (Vlaanderen)

Een sociale werkplaats of beschutte werkplaats is in Vlaanderen een werkplaats die mensen tewerkstelt die niet terechtkunnen in een regulier bedrijf. In een beschutte werkplaats zijn dit werknemers met een handicap en in een sociale werkplaats laaggeschoolde langdurig werklozen. In Wallonië spreekt men over "une entreprise de travail adapté" (onderneming voor aangepast werk).

Mensen die tewerkgesteld worden in een sociale of beschutte werkplaats, kunnen geen baan vinden in een regulier bedrijf door allerlei factoren, waaronder gebeurtenissen en problemen in het persoonlijke leven, mentale en fysieke beperkingen, gezondheidsproblemen en korte scholing. 

Een beschutte werkplaats is bedoeld voor werknemers met een handicap. Het uiteindelijk doel van een beschutte werkplaats is een volwaardige toelevering garanderen en door het stimuleren van de individuele vooruitgang in sociale - en arbeidsvaardigheden van de persoon met een handicap een verbeterde integratie in de maatschappij mogelijk te maken.

Beschutte werkplaatsen moeten om erkend te worden in de eerste plaats personen met een handicap met een zorgoriëntatie "beschutte werkplaats" tewerkstellen. De sociale dienst begeleid deze door individuele gespreksvoering en begeleiding op de werkvloer, in samenspraak met ergotherapeuten en monitoren. 

Deze doelgroepwerknemers worden voor hun werk minstens het officiële minimumloon uitbetaald. Deze verplichting werd in 1975 vastgelegd in CAO 26, die in 2009 werd vervangen door CAO 99. De bepaling van het gemiddeld minimum maandinkomen gebeurt volgens CAO 43 decies. Elke beschutte werkplaats heeft bovendien een dienst preventie en bescherming op het werk (zoals elke andere onderneming die meer dan 50 voltijdse eenheden tewerkstelt), is een vzw of onderdeel van een ondergeschikt bestuur (provincie, gemeente, intercommunale, ocmw of publiekrechtelijke rechtspersoon of instelling van openbaar nut). Daarnaast zijn er nog een aantal verplichtingen voor boekhouding, controle, infrastructuur en in het kader van het kwaliteitsdecreet (kwaliteitshandboek, inspraakorganen ...). Deze laatste verplichting werd ondertussen vervangen door een andere meting van kwaliteit, die geldig is voor zowel beschutte als sociale werkplaatsen.

Het werkaanbod bestaat vooral uit hout - en metaalbewerking, voeding, groenzorg, montage en verpakking. De beschutte werkplaatsen kennen een sterk bedrijfsmatig karakter in een organisatiecultuur met duidelijke regels en nadruk op de hiërarchische lijn.

Een beschutte werkplaats ontving tot 2006 loonsubsidies voor werknemers van wie de handicap erkend was door het Vlaams Agentschap voor Personen met een Handicap en die het bijstandsveld W2 (beschutte tewerkstelling) of W3 (begeleiding naar de reguliere of gewone arbeidsmarkt) zijn toegewezen. Personen die georiënteerd zijn naar de gewone arbeidsmarkt (en genieten van een bijstand via CAO26), kunnen slechts 1 jaar werken in een BW, hoewel deze periode mits motivatie verlengd kan worden. 

Sinds de overheveling van de beschutte werkplaatsen naar het beleidsdomein sociale economie in 2006 werd ook de erkenning voor tewerkstelling gewijzigd. Personen met een handicap krijgen sinds 1 oktober 2008 een toelating voor tewerkstelling in een BW via de VDAB. De erkenning en subsidiëring van de beschutte werkplaatsen verloopt nu via het Vlaams Subsidie-agentschap voor Werk en Sociale Economie. 

Ook personen die lange tijd inactief zijn geweest door een ongeval of langdurige ziekte, en van wie de adviserend geneesheer van de mutualiteit tewerkstelling in een beschutte werkplaats goedkeurt voor een bepaald aantal uren en met een bepaalde opdracht. Doel is deeltijds of voltijds terug arbeidsattitude op te doen zodat de re-integratie vlot kan verlopen. Ze zijn via het via het RIZIV erkend als persoon met een handicap en werken via het systeem van de progressieve tewerkstelling of werkhervatting .

Een deel van de werknemers in een beschutte werkplaats heeft in de praktijk een lichte verstandelijke, fysieke of psychische beperking. Ze hebben een opleiding genoten in het buitengewoon secundair onderwijs of het gewoon onderwijs. Ze hebben een erkenning 'bijstand bij werk in een beschutte werkplaats' van het Vlaams Agentschap voor Personen met een Handicap, het vroegere "Vlaams Fonds" of de VDAB. Een aantal onder hen maken gebruik van begeleid zelfstandig wonen of beschut wonen, is in budgetbegeleiding, in therapie, of geniet een tegemoetkoming. Het aantal personen met een matig verstandelijke handicap is in de loop der jaren licht gedaald. Een minderheid die groeit, vooral met een psychische of fysieke handicap, heeft gewoon onderwijs gevolgd en/of in het verleden in een niet-beschut bedrijf gewerkt.

Zwakke werknemers vormden oorspronkelijk het belangrijkste aandeel in het personeelsbestand van een beschutte werkplaats. De verhoogde complexiteit van de productie heeft ertoe geleid dat dit percentage gedaald is, soms tot minder dan een derde in sommige werkplaatsen. Voor de ganse sector bedroeg het aantal zwakke werknemers eind 2008 8.950 voltijdse eenheden, op een totale tewerkstelling van 14.225 voltijdse eenheden, of 57%. 

Economische werkloosheid, door de onzekerheid om productieprojecten te behouden, is in heel wat beschutte werkplaatsen een probleem. Een systeem als jobrotatie kan ervoor zorgen dat werkloosheid zo evenredig mogelijk gespreid wordt. Daarnaast vormt ziekteverzuim sinds een aantal jaar een toenemende mate een kost voor beschutte werkplaatsen.

Na de Tweede Wereldoorlog zijn beschutte werkplaatsen ontstaan uit caritatieve initiatieven die vooral personen met een verstandelijke handicap 'bezig hielden'. De oprichting van deze werkplaatsen kwam er onder meer onder druk van internationale conventies die de Belgische overheid ertoe aanzette haar revalidatie - en tewerkstellingsbeleid voor personen met een handicap te (re)organiseren en te reglementeren. Met de wet betreffende "de scholing, omscholing en sociale herscholing van de minder valide" op 28 april 1958 komt er voor het eerst een georganiseerd geheel van maatregelen om personen met een handicap voor te bereiden op en te beschermen in de tewerkstelling. De term "beschutte werkplaats" is geboren.

Vijf jaar later wordt de wet op de sociale reclassering van de minder valide goedgekeurd. De opdracht van een beschutte werkplaats wordt verruimd. Ze moet niet enkel nuttig en lonend werk aanbieden, dus betaald en niet louter bezighouding. Van bij de aanwerving moet ook duidelijk zijn dat iemand in de mate van het mogelijke naar een normale baan in een gewoon bedrijf zal moeten groeien. Door de persoon met een handicap op te leiden en arbeid te geven waardoor hij kan evolueren, zal de beschutte werkplaats in de mate van het mogelijke zorgen voor professionele aanpassing van de 'minder valide' aan de arbeidsmarkt. Wie geen enkel perspectief heeft op de gewone arbeidsmarkt, hoort meer en meer thuis in een dagcentrum.

Iedere Belg van wie de mogelijkheden van tewerkstelling werkelijk beperkt zijn door een vermindering van de lichamelijke geschiktheid met ten minste 30% of van de geestelijke geschiktheid met ten minste 20%, kan zich laten inschrijven bij "het Rijksfonds voor de sociale reclassering van de minder valide" die, na goedkeuring van de medische commissie, een ticket tot de beschutte werkplaats toekende. Ook de beschutte werkplaats zelf moet erkend worden. Zij moet aan een aantal erkenningsvoorwaarden voldoen, over een rechtspersoonlijkheid beschikken en is onderworpen aan controles van het Rijksfonds.

Met de Staatshervorming van België in '80 en '88 wordt het Nationale Rijksfonds opgesplitst. Op niveau van de Vlaamse Gemeenschap wordt in 1990 het Vlaams Fonds voor Sociale Integratie van Personen met een Handicap opgericht. De Gemeenschapsminister van Welzijn is bevoegd. 

Alle Vlaamse beschutte werkplaatsen, net als alle Vlaamse personen met een handicap, kunnen vanaf 1 april 1992 een nieuwe erkenning aanvragen. Een handicap is voor het Vlaams fonds "elke langdurige en belangrijke beperking van de kansen tot sociale integratie van een persoon ten gevolge van een aantasting van de mentale, psychische, lichamelijke of zintuiglijke mogelijkheden". 

De inschrijvingsvoorwaarde voor een Beschutte Werkplaats van het Rijksfonds (meer dan 20% geestelijke handicap en 30% lichamelijke handicap) vervalt. Vanaf '92 kunnen personen met een handicap die door de aard of ernst van hun handicap voorlopig of definitief geen beroepsactiviteiten kunnen uitoefenen, hetzij voltijds, hetzij deeltijds in een beschutte werkplaats tewerkgesteld worden. Dit kunnen zowel arbeiders als bedienden zijn. Ze kunnen een oriëntatie Beschutte Werkplaats aanvragen bij het Vlaams Fonds.

In 2006 is de naam van het Vlaams fonds voor sociale integratie van Personen met een handicap veranderd. Het heet nu het Vlaams agentschap voor personen met een handicap.

Vanaf 2000 beperkt de Vlaamse regering het maximum aantal personen met een handicap dat tewerkgesteld kan worden in de beschutte werkplaatsen tot 13.870 voltijdse eenheden. Sinds 2006 is er een stijging. In mei 2008 trok de Vlaamse Regering dit getal op naar 14.225 voltijdse eenheden. 

Aan de vooravond van de 21e eeuw startte operatie Beter Bestuurlijk Beleid met als doel de werking van de Vlaamse overheid, inclusief de beschutte werkplaatsen, door te lichten en te hervormen in het kader van de kwaliteitszorg. 

Een van de gevolgen voor de beschutte werkplaatsen was de overheveling op 1 april 2006 naar het nieuwe beleidsdomein sociale economie, waar ook de sociale werkplaatsen ondergebracht zijn. In het kader van een beleid rond de tewerkstelling van kansengroepen, zijn er plannen voor een eenheidsdecreet van sociale en beschutte werkplaatsen, met mogelijk intensievere samenwerking en fusies als gevolg.

Een sociale werkplaats is bedoeld voor laaggeschoolde langdurig werklozen.

De sector van sociale werkplaatsen zijn, na de beschutte werkplaatsen, de tweede grootste sector van de sociale economie in Vlaanderen. Bijna 4.000 mensen (cijfer eind 2009) krijgen een volwaardige job met een duurzaam contract in één van de 97 erkende sociale werkplaatsen. Dit cijfer gaat alleen over de doelgroepwerknemers. Daarnaast werken er ook nog begeleiders en andere omkadering in deze werkplaatsen. 

De doelgroepwerknemers in sociale werkplaatsen zijn minstens vijf jaar inactief op de arbeidsmarkt geweest. Tegelijkertijd zijn ze laaggeschoold. Soms is er ook sprake van een psychosociale problematiek.

De sociale werkplaatsen in Vlaanderen zijn actief in zeer diverse sectoren, waaronder: 

Sociale werkplaatsen maken een tewerkstelling mogelijk door een zeer intensieve begeleiding en het ontwikkelen van werk op maat van de individuele werknemer. Ze ontvangen hiervoor 50% overheidsmiddelen en halen 50% van de middelen uit hun eigen economische activiteit. Competentiemanagement vormt een rode draad in de begeleidingsprocessen. De werknemers worden dagelijks gecoacht in het ontplooien van hun competenties zowel op technisch als sociaal vlak.

Bij de planning en de uitvoering van bedrijfsactiviteiten, worden de werkopdrachten afgestemd op de individuele mogelijkheden van de werknemers. In de dagelijkse werksituatie bieden ze een gerichte begeleiding en ondersteuning, naast een sociaal-emotionele - en loopbaanondersteuning op verzoek. 

SST vzw (Samenwerkingsverband Sociale Tewerkstelling) is de koepelorganisatie van de sociale werkplaatsen en Arbeidszorgcentra in Vlaanderen. SST vzw vertegenwoordigt met haar leden ruim 90 % van de sector en is actief op drie terreinen:

Om het maatschappelijk belang van sociale werkplaatsen te onderstrepen en de werknemers van de sociale werkplaatsen in de kijker te zetten, lanceerde SST een imagocampagne met als slagzin: "Een sociale werkplaats geeft mensen zin". Fotograaf Frieke Janssens maakte portretten van 13 werknemers van sociale werkplaatsen. Deze portretten vormen de beeldtaal van de campagne in 2010.

Sociale werkplaatsen zijn ontstaan vanuit een sociale noodzaak in de welzijnssector. Diverse hulpverleningsinstanties en instanties uit de socio-culturele sector kregen immers te maken met de problematiek van mensen die omwille van specifieke redenen (drankproblemen, echtscheiding, dakloosheid, analfabetisme, etc.) moeilijk aan een job raakten. In de zoektocht naar een zinvolle dagbesteding werden allerlei projecten opgestart die werk verschaften aan deze specifieke groep van mensen. 

Bij aanvang was er voor de sociale werkplaatsen geen structurele financiering voorzien. Deze projecten hadden dan ook alle moeite zich te handhaven binnen de bestaande regelgevingen en subsidiesystemen. 

Een aantal werkplaatsen namen contact op met elkaar en richtten het Samenwerkingsverband Sociale Tewerkstelling op. SST kreeg bij haar oprichting op 3 maart 1988 dan ook de belangrijke taak te zoeken naar een structurele subsidiëring op maat van de sociale werkplaatsen.

In 1994 werkte de Vlaamse regering een experimentele regelgeving uit, wat in 1998 leidde tot het decreet op de sociale werkplaatsen. 

De werknemers van sociale werkplaatsen werden tewerkgesteld met een contract van onbepaalde duur en kregen het minimumloon uitbetaald. Op die manier werd de sector geconfronteerd met sociale inspectie en regelgeving. SST kreeg er een opdracht bij en nam het werkgeverschap op voor deze sector binnen het Paritair Comité 327. 

Onder druk van de regelgeving heeft zich in het werkveld een herstructurering doorgezet en is er een nieuwe werkvorm ontstaan. Mensen die eerder tewerkgesteld waren in een sociale werkplaats pasten niet meer in de nieuwe doelgroepomschrijving. Anderen hadden een te laag rendement waardoor zelfs een job in de sociale werkplaats niet haalbaar was. Zij werden daarom opgevangen in ‘arbeidszorgprojecten’. SST ijvert ook hier voor een degelijke uitbouw van de werkvorm en een structurele financiering.



</doc>
<doc id="3132537" url="https://nl.wikipedia.org/wiki?curid=3132537" title="Pyelogram">
Pyelogram

Een pyelogram is een röntgenfoto van het pyelum (nierbekken) die gemaakt wordt met contrastvloeistof.

Een pyelogram kan op verschillende manieren gemaakt worden. Afhankelijk van de methode van inbrengen van contrastvloeistof 


</doc>
<doc id="3132772" url="https://nl.wikipedia.org/wiki?curid=3132772" title="Levenseindekliniek">
Levenseindekliniek

De Levenseindekliniek is een Nederlandse medische instelling voor mensen met een euthanasieverzoek dat aan de zorgvuldigheidseisen van de euthanasiewet voldoet, maar van wie de eigen (huis)arts het verzoek niet kan of wil honoreren.

De kliniek is op 1 maart 2012 geopend en heeft 40 ambulante teams bestaande uit een arts en een verpleegkundige die aanvragen beoordelen en zo mogelijk honoreren.

De vestiging van de Levenseindekliniek in Den Haag heeft een kantoorfunctie. Er is geen kliniek in de letterlijke zin van het woord. Aanvankelijk bestond het idee om in het gebouw enkele ruimtes te realiseren, waar mensen – voor wie levensbeëindiging thuis of in de eigen omgeving niet mogelijk is – zouden kunnen sterven. In de praktijk bleek daaraan echter geen behoefte te bestaan. Mensen krijgen de euthanasie het liefst thuis. Op 15 februari 2016 zond 2Doc een documentaire uit via de NTR over deze instelling, vlak na het verschijnen van de commissie "Voltooid leven" van D66-senator Paul Schnabel.

In twee jaar (1 maart 2012 tot 1 maart 2014) hebben meer dan 1500 mensen een verzoek ingediend bij de Levenseindekliniek. 322 mensen kregen euthanasie. In 205 gevallen werd de euthanasie gegeven door een van de teams van de Levenseindekliniek, in de resterende gevallen bleek de huisarts na bemiddeling en consultatie bereid dat alsnog zelf te doen. Voorzitter Willie Swildens van de toetsingscommissies euthanasie stelde in maart 2013 dat de euthanasiepraktijk van de Levenseindekliniek zorgvuldig is. In maart 2014 maakte de kliniek bekend haar kennis op het gebied van euthanasie te willen delen met de beroepsgroep van artsen. De Levenseindekliniek wil artsen scholing aanbieden, hen terzijde staan met euthanasieconsulenten en 'buddy's' artsen laten helpen die worstelen met de euthanasiepraktijk. Artsenorganisatie KNMG zei daarop graag met de Levenseindekliniek te willen samenwerken om de kennis over euthanasie onder artsen verder te verspreiden. Uiteindelijk zou de Levenseindekliniek zichzelf zo op termijn overbodig willen maken. In 2014 kwam de kliniek drie keer in opspraak vanwege euthanasie op een bejaarde vrouw die niet in een verpleeghuis wilde wonen, euthanasie op een oudere psychiatrische patiënt en euthanasie op de 47-jarige Gaby Olthuis die met een ernstige vorm van chronisch oorsuizen kampte.

Bij de Levenseindekliniek melden zich vooral mensen die lijden aan ziektes die niet op korte termijn tot de dood leiden. Te denken valt aan ziekten als ALS, MS, COPD, tinnitus of de gevolgen van een hersenbloeding. Ook doen in vergelijking met de landelijke euthanasiepraktijk relatief veel psychiatrisch patiënten, dementerenden en mensen met een stapeling van ouderdomsklachten een euthanasieverzoek bij de Levenseindekliniek. Het aantal kankerpatiënten is in vergelijking met de landelijke cijfers klein.





</doc>
<doc id="3139289" url="https://nl.wikipedia.org/wiki?curid=3139289" title="Jeanne Lampl-de Groot">
Jeanne Lampl-de Groot

Jeanne Lampl-de Groot, geboren onder de naam Adriana de Groot (Schiedam, 16 oktober 1895 – Zwolle, 4 april 1987), was een van Nederlands meest vooraanstaande psychoanalytici. 

Op 27-jarige leeftijd ging De Groot, na een studie medicijnen in Leiden en Amsterdam, als eerste Nederlander bij Sigmund Freud in de leer, met als doel zijn theorieën uit eerste hand onderwezen te krijgen. Gedurende haar werkzame leven is zij, ondanks de in die tijd veranderende opvattingen over de vrouwelijke seksualiteit, een trouwe volgeling van Freud gebleven.

Adriana de Groot was de derde dochter van Michaël Coenrardus Maria de Groot (1860–1935) en Henriette Dupont (1864–1951). Zij groeide op in een kunstminnend, musicerend en sociaal geëngageerd gezin dat enige welstand had verworven. Haar moeder kwam uit een huisartsgezin te Rotterdam waar Multatuli huisvriend was. Haar vader nam steeds meer afstand van het katholieke geloof en maakte zich sterk voor de verheffing van de arbeidersklasse. Op zesjarige leeftijd verloor Adriana haar jongere zusje Henriëtte aan de gevolgen van een longontsteking. Deze gebeurtenis en de daarop volgende depressie van haar moeder zouden voor haar verdere ontwikkeling bepalend blijken.

Uit het contact met Sigmund Freud ontwikkelde zich, ondanks het leeftijdsverschil, een warme vriendschap. De Groot benoemde haar relatie met Freud, bij verschillende gelegenheden, als zeer beminnelijk en ouderwets-hoffelijk. Op advies van Freud vervolgde zij in 1925 haar opleiding in Wenen. Daar kwam zij in contact met Hans Lampl, een vriend binnen de familie Freud, waar zij na twee maanden mee trouwde. Dientengevolge verbeterde ook het contact tussen De Groot en Sigmund Freuds dochter Anna Freud, wat resulteerde in een reeks artikelen over opvoeding en het moederschap. Freud zou later, in 1931 in zijn boek "Über die weibliche Sexualität" enkele waarderende opmerkingen aan deze artikelen wijden en met de belangrijkste conclusies instemmen.

Als gevolg van het opkomend Nationaalsocialisme verhuisde het gezin Lampl in 1938 naar Nederland. De Joodse Hans Lampl dook gedurende de bezettingsjaren onder, Adriana zette haar werk als psychoanalytica clandestien voort. Uitoefening van de psychoanalyse was namelijk door de Duitsers verboden. In haar streven de leer van Freud te bewaken, raakte Adriana Lampl-de Groot na de Tweede Wereldoorlog bij een groot aantal geschillen en conflicten betrokken. Als voorzitster van het Psychoanalytisch Genootschap werd haar dictatoriaal gedrag verweten.

In 1956 gaf het gezin Lampl de architect Piet Elling opdracht tot het ontwerp van een buitenhuis op een bebost stuk grond in het Gelderse Wapenveld. Dat duurde maar twee jaar, omdat Hans Lampl op 1 december 1958 aan de gevolgen van een auto-ongeluk op weg van het buitenhuis naar Amsterdam overleed.


</doc>
<doc id="3144489" url="https://nl.wikipedia.org/wiki?curid=3144489" title="Vegetotherapie">
Vegetotherapie

Vegetotherapie is een vorm van lichaamsgerichte psychotherapie gebaseerd op Reichiaanse psychotherapie.

Wilhelm Reich heeft de uitgangspunten voor vegetotherapie beschreven in ‘Psychischer Contact und vegetatieve Stroemung’ (1935). Later is dit opgenomen in de uitgebreide uitgave van ‘Karakter Reich's Analysis’ (1933, 1949).

In Biodynamische vegetotherapie onderzoekt de cliënt zijn/haar levensenergie en teruggehouden gevoelens en impulsen. Hij/zij kan die tot uitdrukking brengen in beweging, geluid en inzicht. In dit proces kunnen herinneringen, beelden, gevoelens en inzichten opborrelen. De gestagneerde energie kan vrijkomen. Een nieuw gezond zelfbewustzijn kan zich zo verder ontwikkelen.

Voorbeelden van vegetotherapie en interviews met therapeuten en cliënten die met vegetotherapie hebben gewerkt, zijn te zien in de film "Ruimte voor Geluk", geregisseerd door Dick Young (goedgekeurd door de American College of Orgonomy).



</doc>
<doc id="3144828" url="https://nl.wikipedia.org/wiki?curid=3144828" title="Joseph Berke">
Joseph Berke

Joseph Berke (1939) is een Amerikaanse psychoanalytisch therapeut voor individuen en families. Hij is medestichter van de "Arbours Association" en medestichter en directeur van het "Arbours Crisis Centre". Daarnaast is hij docent en publiceerde tal van artikels en boeken.

Joseph Berke studeerde aan het Columbia College van de Columbia-universiteit. Hij promoveerde aan het Albert Einstein College of Medicine in New York. Berke werd tijdens zijn studies beïnvloed door schrijvers als Paul Goodman en Alexander Trocchi. Zoals zoveel studenten in zijn tijd had hij het idee dat er een etiketteringsmentaliteit heerste, die vergat dat de patiënt in zijn geheel bekeken moest worden. 

In 1965 verhuisde hij naar Londen waar hij samenwerkte met Ronald Laing. Hij behandelde toen Mary Barnes, een verpleegster met schizofrenie. Hij wou dit doen zonder medicatie. 

Hij trouwde met Roberta Berke, met wie hij twee kinderen kreeg. Zij was een schrijfster en lerares. Later hertrouwde hij met Shree Berke, alias Lisa Becker. Zij was net als Joseph een psychotherapeut.

Joseph Berke legt zich als psychotherapeut toe op therapeutische gemeenschappen.

Het Arbours Crisis Centre in Londen werd in de jaren 70 mede opgericht door Joseph Berke. Het is de enige plaats in Engeland waar de therapeut in hetzelfde huis leeft als zijn patiënten. Uitgangspunt van deze manier van werken is de overtuiging dat de patiënt een persoonlijk, ondersteunend en psychotherapeutisch contact nodig heeft met zijn therapeut. Het inwonen van de therapeut zorgt ook voor continuïteit van de zorg. Medicatie wordt als laatste redmiddel gezien. Dit omwille van de fysieke bijwerkingen, maar ook omdat het de communicatie zou verstoren en de emoties afvlakken. Er worden patiënten met verschillende psychiatrische problemen opgevangen en behandeld, waaronder ook ernstige problemen zoals schizofrenie.

Boeken

Artikels

Internetpublicaties




</doc>
<doc id="3187779" url="https://nl.wikipedia.org/wiki?curid=3187779" title="Hypopigmentatie">
Hypopigmentatie

Hypopigmentatie is een huidaandoening waarbij het pigment in de huid, ogen of haar lager is dan gebruikelijk. Het belangrijkste pigment in de menselijke huid is melanine; een zogenoemd biologisch pigment. Daarnaast speelt ook ijzer een rol als pigment. 

Melanine is een zogenoemd biologisch pigment. Melanine wordt door melanocyten gemaakt met behulp van het aminozuur tyrosine. Afwijkingen in de hoeveelheid melanine kan gelokaliseerd zijn in de basale laag van de opperhuid, doordat de melanocyten minder pigment produceren. Het pigment kan ook in de lederhuid afwezig zijn.

Hypopigmentatie is het symptoom van de volgende huidaandoeningen of ziektes met huidaandoening als symptoom:


Vaak wordt hypopigmentatie behandeld met behulp van lasers.



</doc>
<doc id="3188106" url="https://nl.wikipedia.org/wiki?curid=3188106" title="Gasthuis (Roosendaal)">
Gasthuis (Roosendaal)

Het voormalige Gasthuis in Roosendaal was gebouwd in een omgebouwde schuilkerk nabij de huidige Nieuwstraat in Roosendaal. De verzorging van de patiënten was in handen van de "Congregatie der Gasthuiszusters van Roosendaal". Het kerkbestuur van de Sint Jan was verantwoordelijk voor het bestuur.

De voorloper van het gasthuis was het Sint Anna Gasthuis aan de Raadhuisstraat in Roosendaal. Bronnen bevestigen dat dit gasthuis al bestond in 1363. Eind vijftiende eeuw waren er vier kamers om zieken te verzorgen. Begin zeventiende eeuw was dit gasthuis verdwenen.

Toen met de Vrede van Münster in 1648 het protestantisme staatsgodsdienst werd moest de Rooms Katholieke Sint Jan in Roosendaal sluiten. Rond 1672 namen Roosendaalse katholieken toevlucht tot een schuilkerk. Gedurende de daarop volgende jaren wordt deze schuilkerk verder verbeterd en vergroot. Met de consecratie van de Sint-Jan in 1839 verviel de functie van de schuilkerk, waarop men besloot deze om te bouwen tot gasthuis. Een collecte georganiseerd door parochiepastoor LeBon om deze verbouwing te financieren leverde 1522,25 gulden op. Op 9 september 1844 werd het gasthuis in gebruik genomen.

In 1858 werd een gemeentelijke mediciane doctor aangesteld. Gezien de beperkte financiële mogelijkheden was het aantal zusters beperkt tot twaalf.

Om de financiële positie te verbeteren bepaalde eind negentiende eeuw bisschop Leyten dat de zusters van Roosendaal samen zouden gaan met de zusters van Steenbergen. Deze fusie leidde tot de bouw van een nieuw ziekenhuis Charitas in 1905. Hiermee verviel de functie van het gasthuis waarmee het verdween. Op de huidige locatie staat nu schouwburg De Kring.



</doc>
<doc id="3190551" url="https://nl.wikipedia.org/wiki?curid=3190551" title="Charitas (Roosendaal)">
Charitas (Roosendaal)

Charitas was een ziekenhuis aan de Kalsdonksestraat te Roosendaal. Dit ziekenhuis werd gebouwd nadat het gasthuis bij de Sint-Janskerk (Roosendaal) aan de Nieuwstraat te klein was geworden.

Omdat het gasthuis te klein werd aan het einde van de negentiende eeuw kocht Moeder Josephine, overste van de Congregatie der Gasthuiszusters van Roosendaal, een stuk grond bij de Kalsdonkse korenmolen. Op 13 juli 1903 besloot men een nieuw ziekenhuis te bouwen. Omdat de financiële middelen en het aantal zusters van de Roosendaalse congregatie beperkt was besloot bisschop Leyten tot een fusie van de zusters van Roosendaal met de Franciscanessen van Steenbergen.

De bouw van het ziekenhuis is in drie fasen voltooid: 1e fase 22 mei 1905, 2e fase 1908 en 3e fase (bouw kapel) in 1912. Het ziekenhuis kende twee afdelingen: een pensionafdeling en een ziekenafdeling. De architecten waren Jacques van Groenendael en Joseph Cuypers (kapel).

Zowel het stichtingsbestuur als het personeel bestond uitsluitend uit religieuzen. Op 22 mei 1905 werkten 20 zusters uit Steenbergen in het ziekenhuis. 16 augustus 1905 werden daar de Roosendaalse zusters aan toegevoegd. Een huisarts (tevens gemeentearts) verzorgde tot 1937 de medische begeleiding. Medisch specialisten uit het Ignatius Ziekenhuis van Breda leverde de medisch specialisten. In 1939 kwam de eerste chirurg, in 1942 de eerste internist.

In 1954 was het ziekenhuis gegroeid naar in totaal 254 bedden in de ziekenafdeling en 160 bejaarden in het pension. Het personeel bestond uit 120 zusters, 40 lekenzusters en 20 overige medewerkers. Omdat de huisvesting te klein werd besloot men in 1951 een onderzoek in te stellen. Dit onderzoek leidde tot vier rapporten met de uiteindelijke conclusie dat in Roosendaal een ziekenhuis gebouwd moest worden waarvan de bouw- en exploitatiekosten geraamd werden op respectievelijk 8.900.000 gulden en 1.990.710 gulden per jaar. Doordat de financiële middelen van de congregatie beperkt waren en het aantal religieuze verpleegkundigen afnam door toegenomen secularisatie besloot Bisschop Baeten de ziekenhuiszorg over te dragen aan de gemeente Roosendaal. Deze overdracht leidde in de gemeente Roosendaal tot het besluit het Franciscus Ziekenhuis te bouwen.

Het gebouw kreeg later de functie van verpleeghuis. In 1997 werd het grootste gedeelte afgebroken om plaats te maken voor nieuwbouw. Alleen de oorspronkelijke kapel bleef behouden. Op de huidige locatie staat een verpleeghuis van "Stichting Groenhuysen".



</doc>
<doc id="3190782" url="https://nl.wikipedia.org/wiki?curid=3190782" title="Franciscus Ziekenhuis">
Franciscus Ziekenhuis

Het Franciscus Ziekenhuis was een algemeen ziekenhuis in Roosendaal. Op 1 januari 2014 fuseerde het ziekenhuis op bestuurlijk niveau met het Lievensberg ziekenhuis in Bergen op Zoom om op 1 januari 2015 te fuseren tot het Bravis Ziekenhuis.

Het ziekenhuis had in 2011 472 bedden, 1099 medewerkers en 137 medisch specialisten. Het verzorgingsgebied lag tussen Tholen/Breda en Essen/Moerdijk. Daarnaast had het ziekenhuis een medisch centrum in Oudenbosch en een polikliniek in Etten-Leur.

De voorloper van het Franciscus-Ziekenhuis is het Charitas-Ziekenhuis. In 1956 werd de ziekenhuiszorg op advies van Bisschop Baeten door de Congregatie Charitas overgedragen aan de gemeente Roosendaal. Reden was de conclusie van een onderzoek waarbij de geraamde kosten van een nieuw te bouwen ziekenhuis voor de congregatie te hoog uitvielen.

Op 6 december 1956 werd de Stichting Rooms-Katholiek Ziekenhuis "St Franciscus" opgericht, waarna de voorbereidingen begonnen. Op 22 augustus 1962 werd als eerste de verpleegstersflat opgeleverd. De eerste paal voor het ziekenhuis zelf werd geheid op 22 oktober 1963, waarna op 22 oktober 1965 het hoogste punt werd bereikt. Op 3 november 1968 werd het ziekenhuis in gebruik genomen.

Mede door de technologische ontwikkelingen in die tijd groeit in de periode 1968 tot 1990 het ziekenhuis sterk. Een aantal belangrijke bouwkundige projecten worden gerealiseerd. De spoedeisende hulp lag oorspronkelijk naast de opnameafdeling. In 1970 werd deze verplaatst naar de voorzijde van het gebouw. In 1971 werden de CCU en de apotheek gebouwd. In hetzelfde jaar worden de polikliniek, röntgenafdeling en operatieafdeling sterk uitgebreid. In 1983 werd de polikliniek in Oudenbosch in gebruik genomen nadat in hetzelfde jaar het Elisabethziekenhuis moest fuseren met het Franciscus Ziekenhuis. Ook het aantal functies en medisch specialisten stijgt. Maatschappen worden uitgebreid en nieuwe medisch specialismen komen op, zoals neurologie, dermatologie en cardiologie.

In de periode 1980 tot 2000 ontstaan er samenwerkingsverbanden tussen de twee andere ziekenhuizen in de regio (het Amphia Ziekenhuis in Breda en het Lievensberg Ziekenhuis in Bergen op Zoom), kankercentra en een aantal verpleeg- en verzorgingstehuizen. Ook wordt steeds meer samengewerkt met ketenpartners.

In 2010 kwam het poortgebouw gereed met daarin de huisartsenpost, dienstapotheek, centrum voor verloskunde, thuiszorgorganisatie en Stichting Groenhuyzen. Daarnaast werd een polikliniek in Etten-Leur geopend.

In 2005 werd het ziekenhuis door het AD uitgeroepen tot het beste ziekenhuis van Nederland.



</doc>
<doc id="3190789" url="https://nl.wikipedia.org/wiki?curid=3190789" title="Toon Hermans Huizen">
Toon Hermans Huizen

De Landelijke Stichting Toon Hermans Huizen is een Nederlandse organisatie die zich inzet voor steun aan mensen die te maken hebben met kanker.

De stichting beheert een aantal inloophuizen verspreid over heel Nederland. Zowel patiënten als hun naasten kunnen hier terecht voor verschillende activiteiten en bijeenkomsten. De stichting is in 1998 opgericht en is vernoemd naar de cabaretier Toon Hermans.

Momenteel zijn er elf inloophuizen in Nederland. Het eerste opende in 1998 in Sittard, de geboorteplaats van Toon Hermans. Een jaar later werd een tweede huis geopend in Venlo en inmiddels zijn er ook huizen in Amersfoort, Ede, Emmeloord, Heerlen, Hoogeveen, Maastricht, Waalwijk, Weert en Zeewolde. Er zijn zowel vrijwilligers als betaalde medewerkers werkzaam. De stichting is volledig afhankelijk van donaties.



</doc>
<doc id="3191104" url="https://nl.wikipedia.org/wiki?curid=3191104" title="Basidiospore">
Basidiospore

Een basidiospore of sporidium is een reproductieve schimmelspore van de Basidiomycetes, die gevormd wordt door een basidie (basidium). Basidiosporen hebben een haploïde kern als gevolg van de meiose. De meeste basidiosporen worden weggeslingerd en heten daarom ballistosporen. De sporen komen vrij gedurende perioden met hoge luchtvochtigheid. 's Nachts en in de ochtendschemering komen gewoonlijk de meeste sporen vrij.

Als basidiosporen op een geschikte ondergrond terechtkomen, kiemen ze en vormen ze schimmeldraden. De schimmeldraden groeien van de spore af en vormen zo een steeds groter wordende cirkel van mycelium. Sommige basidiosporen vormen kleine sporen in plaats van schimmeldraden.

Basidiosporen worden in het algemeen gekenmerkt door een aanhangsel, het navelaanhangsel, aan de buitenkant. Op deze plaats zat de spore vast op het basidie. Het aanhangsel is bij sommige basidiospore zeer duidelijk te zien, maar veel minder duidelijk bij anderen. Een apicale kiemopening kan ook te zien zijn. Vele basidiosporen hebben een asymmetrische vorm door de plaats van ontwikkeling op het basidie. Basidiosporen zijn enkelcellig (zonder tussenschotten) en kunnen rond tot ovaal, ellipsoïde of cilindrisch van vorm zijn. De oppervlakte van de spore kan vrij glad of met structuren bedekt zijn.



</doc>
<doc id="3194761" url="https://nl.wikipedia.org/wiki?curid=3194761" title="Blaaswier">
Blaaswier

Blaaswier ("Fucus vesiculosus" L.) is een bruinwiersoort uit het geslacht "Fucus". Het groeit aan de noordelijke kusten van de Atlantische en Stille Oceaan evenals in de Noordzee en Oostzee. De soort komt regelmatig voor in kelpwouden. Het wier bezit luchtblazen die als drijforgaan dienstdoen.

Blaaswier is, net als andere bruinwieren, rijk aan een specifieke klasse polyfenolen, de florotannines. Deze hebben een sterke antioxidatieve werking via remming van een aantal enzymen die betrokken zijn bij oxidatieve stress. Deze florotannines hebben ook antibiotische, antifungale en anti-inflammatoire eigenschappen en zijn mogelijk bruikbaar bij de bestrijding van diverse infectieziekten en daarmee gepaard gaande ontstekingen.

Blaaswier bevat hoge concentraties jodium, tot 600 microgram per gram, en werd in de 18e eeuw gebruikt ter bestrijding van struma. Ook andere mineralen, zoals kalium, magnesium, calcium en ijzer zijn rijkelijk aanwezig in blaaswier. Zware metalen of giftige elementen, zoals arseen, kunnen ook in hoge concentraties in de alg voorkomen. 

Consumptie van blaaswier verandert de cholesterolstofwisseling en kan het cholesterolniveau in plasma doen dalen. Een mogelijk werkingsmechanisme is competitieve remming door de fucosterolen in blaaswier.

Mogelijk draagt blaaswierconsumptie (nog meer dan soja) bij aan de lage incidentie van borstkanker, baarmoederkanker en andere hormoongerelateerde kankersoorten in Japan en diverse andere Aziatische landen. In deze regio maakt blaaswier van oudsher een belangrijk deel uit van de voeding (10%-25% van de voedselinname in Japan). Onderzoekers van de Universiteit van Berkeley hebben ontdekt dat een voeding die rijk is aan blaaswier bij ratten de oestradiolniveaus kan doen dalen. Ook bij mensen blijkt volgens onderzoek dat blaaswierconsumptie de oestradiolniveaus kan doen dalen en bij kan dragen aan een normalisering van een afwijkend menstruatiepatroon.

In vroeger tijden werd zeewier gebruikt voor de verrijking van arme landbouwgronden in kustgebieden. Voorbeelden hiervan zijn te vinden op de Falklandeilanden, de Araneilanden, de Kanaaleilanden en de Hebriden. 

Tegenwoordig wordt zeewier nog gebruikt in de biologische landbouw. Enerzijds als snel afbrekende bodembedekker en compost tijdens de winter die erna de groei van aardappelen bevordert, anderzijds door er plantengier van te maken door het enige weken in een ton met water te laten rotten. Deze "seaweed soup" wordt verdund als groeistimulans voor de planten gebruikt. Zeewier en daarvan gemaakte gier is rijk aan meststoffen als kalium, stikstof en fosfor alsmede tal van aminozuren en sporenelementen.


</doc>
<doc id="3195906" url="https://nl.wikipedia.org/wiki?curid=3195906" title="León María Guerrero">
León María Guerrero

Leon Maria Guerrero (Manilla, 24 januari 1853 - aldaar, 13 april 1935) was een Filipijns apotheker en botanicus.

Leon Maria Guerrero werd geboren op 24 januari 1853 in het district Ermita in de Filipijnse hoofdstad Manilla. Zijn oudere broer Lorenzo Maria Guerrero was kunstschilder en gaf nog les aan Juan Luna. Na zijn lagere- en middelbareschoolopleiding aan de Ateneo Municipal de Manila voltooide Leon Maria in 1876 zijn Bachelor of Science-opleiding Farmacie aan de University of Santo Tomas, met als specialismen botanie en zoölogie. Het jaar daarop mocht hij zich gecertificeerd apotheker noemen. Guerrero was hoofd van de militaire apotheek in Zamboanga City en de apotheek van het marineziekenhuis in Kawit. Later runde hij een goed lopende apotheek in Binondo in Manilla. Later was Guerrero chemisch expert voor het Audiencia Real, het hoogste gerechtshof in de Spaanse koloniale tijd en zoöloog bij het bureau voor bosbouw.

Na de uitbraak van de Filipijnse revolutie sloot hij zich aan bij de revolutionaire beweging. Hij werd aangesteld als hoogleraar farmacie aan de Universidad Literaria de Filipinas, dat door de revolutionaren op 19 oktober 1898 was opgericht. Ook was hij lid van het Malolos Congres en was hij medewerker van La Independencia, de krant van de revolutionaire beweging. Toen president Emilio Aguinaldo in 1899 een kabinet formeerde, werd Guerrero aangesteld als minister van landbouw, industrie en handel.

Na de revolutie keerde Guerrero terug naar Manilla. Daar was hij medeoprichter van "Asociacion de Paz", een organisatie die vrede in de Filipijnen nastreefde. Ook was hij een van de oprichters van Partido Democrata (later bekend als Democratic Party), dat zich inzette voor absolute onafhankelijkheid van de Amerikanen, de nieuwe koloniale machthebbers. In 1904 was Guerrero een van de oprichters van het Liceo de Manila, de latere Manila Central University.

In 1907 werd hij gekozen als lid van het Filipijnse Assemblee. Als president van de commissie voor publieke voorlichting werd hij in 1908 een van de leden van de raad van toezicht van de nieuw opgercihte staatsuniversiteit, de University of the Philippines. Na zijn termijn als lid van de Assemblee, werd hij decaan van de faculteit Farmacie van de University of Santo Tomas. Ook was hij nog assistent-directeur van het Bureau of Census en werkte hij nog voor het Bureau of Science.

Guerrero deed gedurende zijn carrière ook onderzoek op het gebied van de botanie en zoölogie. Zo deed hij onderzoek naar de medicinale werking van Filipijnse plantensoorten. Enkele van zijn wetenschappelijk publicaties zijn 'Notas Preliminares Sobre Las Materiales Colorantes Vegetales de Filipinas', 'Drogas Vegetales de Filipinas', 'Medicinal Plants of the Philippine Islands' en 'Medicinal Uses of Philippine Plants'. Als erkenning voor zijn werk op het gebied van de botanie werd het plantengeslacht "Guerreroia monocephala" en de orchideeënsoort "Dendrobium guerreroi" naar hem vernoemd

Guerrero overleed in 1935 op 82-jarige leeftijd. Hij was getrouwd met Aurora Dominguez. Samen kregen ze twee zonen kreeg: Cesar María Guerrero was een rooms-katholiek geestelijke en bisschop van Lingayen en San Fernando. Alfredo Leon Maria was bekende arts en de vader van Carmen Guerrero-Nakpil.



</doc>
<doc id="3196002" url="https://nl.wikipedia.org/wiki?curid=3196002" title="Polsloze elektrische activiteit">
Polsloze elektrische activiteit

Polsloze elektrische activiteit (PEA), vroeger ook wel elektromechanische dissociatie genoemd, is een toestand waarbij er op een elektrocardiogram wel een hartritme te zien is, maar er toch geen polsslag voelbaar is. Er is dus wel elektrische activiteit, maar er vindt geen hartcontractie plaats of het hartminuutvolume is om een andere reden onvoldoende. Bij PEA heeft defibrillatie geen zin; het probleem zit niet in het zenuwweefsel van het hart, maar in het hartspierweefsel dat niet adequaat functioneert. Reanimatie terwijl de onderliggende oorzaak verholpen wordt, is de aangewezen behandeling.

Het is van belang om direct te beginnen met hartmassage en beademing. Ook kan er adrenaline worden toegediend. Ondertussen moet worden geprobeerd de onderliggende oorzaak te vinden en te verhelpen.

De onderliggende oorzaken zijn onder te verdelen in de 4 H's en 4 T's.



</doc>
<doc id="3213632" url="https://nl.wikipedia.org/wiki?curid=3213632" title="Posterieure corticale atrofie">
Posterieure corticale atrofie

Posterieure corticale atrofie, syndroom van Benson of ziekte van Benson is een uiterst zeldzame vorm van dementie, afgekort als PCA. De ziekte is door Benson in 1988 voor het eerst beschreven. Deze progressieve hersenaandoening start met het atrofiëren van de kleine hersenen of de cortex parietalis posterior. De eerste symptomen zijn veelal in verminderde waarneming, onhandigheid en afnemende ruimtelijke oriëntatie. Door de moeizame informatieverwerking neemt de geestelijke belastbaarheid eveneens af. De ziekte mondt uit in de ziekte van Alzheimer doordat de aantasting ook de prefrontale cortex bereikt. De levensverwachting is vanaf het punt dat de eerste symptomen zich voordoen, veelal 8-10 jaar en soms langer.

De diagnose weg begint veelal bij de oogzorg en gesprekken met de patiënt en omgeving. Er bestaat geen eenduidige test, maar vaak is een hersenscan vereist voor een adequate diagnose, want hierop is pas goed de exacte locatie van de atrofieerde hersendelen zichtbaar. Omdat neurologen en geriaters deze ziekte veelal niet kennen, is de verwachting dat een aantal patiënten onjuiste diagnoses kregen. Het wordt vaak voor de ziekte van Alzheimer aangezien, wat ook atrofie van de hersenen kent, maar meer in de frontale kwab. Met een hersenscan wordt primaire locatie van atrofie zichtbaarder, die bij PCA in de achterste hersendelen ligt.

Het verloop van de ziekte is erg ongewis en er zijn nauwelijks algemene aanwijzingen voor praktische hulp en zorg. Wel is er de belangrijke waarschuwing dat de aangeboden zorg vaak niet adequaat is.

In Nederland is er anno 2013 nog geen deskundige aangewezen ondanks de EU-richtlijnen die eisen dat voor elke zeldzame ziekte expertise opgebouwd moet worden.

Naast de remmende middelen die ook bij de ziekte van Alzheimer toegepast worden, is er geen remedie.


</doc>
<doc id="3213721" url="https://nl.wikipedia.org/wiki?curid=3213721" title="Albert Schweitzer Ziekenhuis">
Albert Schweitzer Ziekenhuis

Het Albert Schweitzer Ziekenhuis (ASz) is een ziekenhuis met vier locaties, waarvan twee in Dordrecht, één in Zwijndrecht en één in Sliedrecht, de zorgpartner van regio Zuid-Holland-Zuid. Daarbij zijn er ook nog twee buiten-poliklinieken namelijk GOED Ridderkerk en Medisch Centrum Strijen. Het ASz heeft een eigen opleidingsinstituut, het leerhuis.

De naam van het ziekenhuis verwijst naar Albert Schweitzer (1875-1965).

Het Albert Schweitzer Ziekenhuis bestaat officieel pas sinds 1 januari 1999. Toen vond er een fusie plaats tussen het Drechtsteden Ziekenhuis en het Merwedeziekenhuis. De afzonderlijke locaties hebben daarentegen ieder een lange historische achtergrond.


Bij de ingang van het ziekenhuis in Zwijndrecht staat een kunstwerk van de hand van Elly Hendrix: "Verstrekking van voeding, onderdak en gastvrijheid".




</doc>
<doc id="3217022" url="https://nl.wikipedia.org/wiki?curid=3217022" title="Uvulitis">
Uvulitis

Uvulitis is de gebruikelijke term voor een aandoening in het KNO-gebied waarbij de huig is ontstoken en opgezwollen.

Net als veel andere aandoeningen in het KNO-gebied wordt uvulitis veelal veroorzaakt door virussen en bepaalde bacteriën, zoals streptokokken. Vaak treedt de aandoening op in combinatie met andere aandoeningen in het maag-darmstelsel of het luchtwegstelsel, zoals faryngitis, stomatitis of heel soms epiglottitis. Uvulitis kan ook een allergische reactie zijn op bijvoorbeeld tabak of hasjiesj, of op chemische stoffen. Bij kinderen houdt de aandoening soms verband met de ziekte van Kawasaki.

De huig ziet veelal glazig of gekleurd (oranje), kan wel 3 tot 5 keer zo groot worden als normaal en blokkeert daardoor vaak de verbinding van de mondholte met het gebied erachter, de orofarynx. 

De ziekte is op zich vrij onschuldig en duurt meestal niet langer dan 1 of 2 dagen. De symptomen zijn echter onaangenaam; vaak heeft de patiënt een gevoel van verstikking, doordat de huig rechtstreeks in contact komt met de tong of met de achterste keelwand. Dit kan tevens angstgevoelens oproepen bij de patiënt.

De symptomen kunnen bijvoorbeeld worden bestreden met een aerosol of met pijnstillers. In geval van een allergische reactie kan een injectie met adrenaline ter bestrijding worden toegediend. Opname in het ziekenhuis is slechts zelden nodig. 



</doc>
<doc id="3223087" url="https://nl.wikipedia.org/wiki?curid=3223087" title="Charles Chapelle">
Charles Chapelle

Charles (Charly) Chapelle (Brussel, 12 januari 1951) is een Belgische geneesheer en gewezen voetbalcoach.

Charles Chapelle, de zoon van een Vlaamse moeder en een Waalse vader, was in de jaren 70 en 80 als physical coach en dokter actief bij voetbalclub RSC Anderlecht. Eind jaren 90, nadat hij ook verscheidene seizoenen bij Racing Jet Wavre had gewerkt, ging Chapelle aan de slag bij RWDM. Daar werkte de physical coach nauw samen met hoofdtrainer Ariël Jacobs.

Toen White Star Woluwe zich in 2000 verzekerde van de promotie naar tweede provinciale, kreeg trainer Michel Desmecht te horen dat de club niet met hem verder wilde. Reeds in mei 2000 werd de komst van Chapelle aangekondigd. In zijn eerste seizoen als hoofdcoach loodste hij de Brusselaars meteen naar eerste provinciale. Het was het begin van een lange en succesvolle samenwerking. In 2003 werd Woluwe opnieuw kampioen en mocht de club voor het eerst naar de nationale afdelingen. Ook daar maakte het team van Chapelle furore. Al in zijn eerste seizoen in vierde klasse veroverde Woluwe de titel. Nadien groeide de club onder zijn leiding uit tot een subtopper in derde klasse.

In mei 2009 verliet Chapelle de Brusselse club voor de Griekse eersteklasser Panionios. Hij werd er de assistent van Emilio Ferrera. Na enkele maanden keerde hij terug naar Woluwe, ditmaal als technisch directeur. In september 2010 verkaste Chapelle naar Saoedi-Arabië. Daar werd hij bij Al-Hilal verantwoordelijk voor het medisch departement. Na zijn avontuur bij Al-Hilal keerde hij terug naar Woluwe, waar hij zich achter de schermen vooral bezighield met het medisch en technisch beleid van de club.


</doc>
<doc id="3242690" url="https://nl.wikipedia.org/wiki?curid=3242690" title="Dr. Guislain Award">
Dr. Guislain Award

De Dr. Guislain Award is een prijs die onder het motto "Breaking the Chains of Stigma", sinds 2012 wordt uitgereikt. De laureaat wordt elk jaar op 10 oktober, Werelddag voor Geestelijke Gezondheid, uitgeroepen.
De Dr. Guislain Award is een prijs van $ 50.000 geïnitieerd door Janssen Research & Development, LLC en het Museum Dr. Guislain. De prijs wordt toegekend aan individuen, organisaties of projecten die:

De jury is internationaal samengesteld.

De leden zijn: Lisa Appignanesi, voormalig voorzitter van de Britse PEN-vereniging; Siri Hustvedt, essayist dichteres en romanschrijfster; Steven Hyman, neurobioloog en verbonden aan het MIT te Harvard; Patrick Kennedy, voormalig congreslid in de VSA; dr. Alan Leshner, neurowetenschapper en CEO van de American Association for the Advancement of Science; Prof. Dr. Bernard Sabbe, hoogleraar medische psychologie en psychiatrie aan de Universiteit van Antwerpen.


De Dr. Guislain Award is vernoemd naar een Belgische pionier van de geestelijke gezondheidszorg: psychiater Joseph Guislain (1797-1860). Hij was directeur in Gent van een psychiatrische inrichting waar hij de patiënten probeerde te genezen volgens in zijn tijd baanbrekende methodes. 

De psychiatrische inrichting herbergt ook een museum rond psychiatrie en outsiderkunst: het Museum Dr. Guislain.





</doc>
<doc id="3243673" url="https://nl.wikipedia.org/wiki?curid=3243673" title="Hepatomegalie">
Hepatomegalie

Hepatomegalie is de medische benaming voor een abnormaal vergrote lever. Gesproken wordt van hepatomegalie als de lever 2 tot 4 centimeter onder de ribbenboog, ter hoogte van het midden van het sleutelbeen (midclaviculair), voelbaar is. Vaak wordt aanvullend onderzoek gedaan om de grootte van de lever nauwkeuriger vast te stellen, bijvoorbeeld een echografie of scintigrafie.

Verschillende aandoeningen kunnen leiden tot hepatomegalie:



</doc>
<doc id="3244135" url="https://nl.wikipedia.org/wiki?curid=3244135" title="Anton Kassenaar">
Anton Kassenaar

Anton Albertus Herman Kassenaar (Utrecht, 20 juli 1922 - Arnhem, 15 maart 2013) was een Nederlands medisch chemicus en rector van de Rijksuniversiteit Leiden tussen 1979 en 1985.

Kassenaar studeerde van 1940 tot 1942 en van 1945 tot 1948 scheikunde aan de Rijksuniversiteit Utrecht en promoveerde in 1952 in Leiden op een medisch-chemisch onderwerp: de werking van testosteron. Daarna werd hij hoofd van het laboratorium van het Academisch Ziekenhuis Leiden en publiceerde hij onder meer met Andries Querido en Gijs Rademaker over biochemische ontwikkelingen op het gebied der geneeskunde.

In 1956 was Kassenaar Rockefeller Fellow aan de Columbia Medical School in New York. In mei 1958 werd Kassenaar lector klinische scheikunde. In juni 1963 werd hij bevorderd tot hoogleraar in de scheikunde van de stofwisselingsziekten. Tussen 1965 tot 1968 was hij als buitengewoon hoogleraar in de biochemie tevens aan de Erasmusuniversiteit te Rotterdam
verbonden. Begin jaren zeventig kwam Kassenaar in bestuurlijke functies terecht. In 1972 werd hij decaan van de medische faculteit van de RU Leiden, in 1979 rector magnificus van de universiteit. Kassenaar bleef rector tot 1985.

Kassenaar was vooruitstrevend. In de jaren zeventig probeerde hij een Leids medisch centrum van de grond te krijgen als fusie van het Academisch Ziekenhuis en de Leidse medische faculteit, 20 jaar voordat het LUMC tot stand kwam. Hetzelfde gold voor het Bio Science Park Leiden, waar hij door zijn belangstelling voor chemie én geneeskunde interesse voor had.

In 1977 kreeg Kassenaar een doctoraat honoris causa van de Keiorin Universiteit te Tokio. In 1978 werd hij eredoctor van de Universiteit van Suriname in Paramaribo.




</doc>
<doc id="3244957" url="https://nl.wikipedia.org/wiki?curid=3244957" title="Bocks sperwerkoekoek">
Bocks sperwerkoekoek

Bocks sperwerkoekoek ("Hierococcyx bocki", vaak nog: "Cuculus bocki") is een koekoekssoort uit het geslacht "Hierococcyx". Deze soort parasiteert op zangvogels.
Deze sperwerkoekoek wordt ook wel beschouwd als een ondersoort van de grote sperwerkoekoek ("Hierococcyx sparverioides").

Bocks sperwerkoekoek komt voor op het schiereiland Malakka, op Sumatra en op Borneo waar hij huist in montaan bos.


</doc>
<doc id="3244976" url="https://nl.wikipedia.org/wiki?curid=3244976" title="Maleise sperwerkoekoek">
Maleise sperwerkoekoek

De Maleise sperwerkoekoek ("Hierococcyx fugax"; vaak nog: "Cuculus fugax") is een koekoekssoort uit het geslacht "Hierococcyx". Deze soort parasiteert op zangvogels.

De Maleise sperwerkoekoek is gemiddeld 29 cm lang. Opvallend aan deze koekoek is het op de borst ontbreken van bruine kleur en geen horizontale maar een verticale streping.

De Maleise sperwerkoekoek heeft een groot verspreidingsgebied in Zuidoost-Azië waaronder de Grote Soenda-eilanden en huist bij voorkeur in gebergtebossen.

De kans op uitsterven uiterst gering. De grootte van de populatie is niet gekwantificeerd. De vogel is plaatselijk algemeen en er is geen aanleiding te veronderstellen dat de soort in aantal achteruit gaat. Om deze redenen staat deze koekoek als niet bedreigd op de Rode Lijst van de IUCN.


</doc>
<doc id="3245148" url="https://nl.wikipedia.org/wiki?curid=3245148" title="Chinese sperwerkoekoek">
Chinese sperwerkoekoek

De Chinese sperwerkoekoek ("Hierococcyx hyperythrus") is een soort koekoek uit het geslacht "Hierococcyx". Deze soort parasiteert op zangvogels.
Vroeger werd deze soort beschouwd als ondersoort van de Maleise sperwerkoekoek ("Hierococcyx fugax") en BirdLife International erkent het taxon niet. 

De Chinese sperwerkoekoek heeft een groot verspreidingsgebied, met name in zuidoostelijk Siberië, Japan, Korea en noordoostelijk China.


</doc>
<doc id="3246306" url="https://nl.wikipedia.org/wiki?curid=3246306" title="Waterkefir">
Waterkefir

Waterkefir is een gefermenteerde drank. Waterkefir is wat werking betreft te vergelijken met "gewone" kefir.

De waterkefirkorrels zijn anders van vorm dan die van gewone kefir. Bij kefir zijn ze "bloemkoolachtig" van vorm, terwijl die van waterkefir meer hoekig van vorm zijn. Wel zijn beide soorten melkachtig wit en wat "glazig".

Zoals de naam al suggereert, is water de basis van waterkefir. Daar worden onder meer suiker en vruchten aan toegevoegd. Er kan gebruikgemaakt worden van vruchten als vijgen en citroenen. Andere vruchten zijn ook mogelijk, wel steeds met citroen erbij. Ook een mogelijkheid is om op basis van thee te werken. Dit kan thee zijn die al getrokken is, maar de thee kan ook later aan het water toegevoegd worden.

De vitaminen die in waterkefir zijn gevonden, zijn vitamine B1, B2, B6, B8 en B12, vitamine C en vitamine D. De bacteriën zijn afkomstig uit drie groepen, te weten lactobacillen, "Lactococcus lactis" en streptokokken. Van de gisten komen ook drie groepen voor, dit zijn "Kluyveromyces", "Candida" en "Saccharomyces".


</doc>
<doc id="3256383" url="https://nl.wikipedia.org/wiki?curid=3256383" title="Grote sperwerkoekoek">
Grote sperwerkoekoek

De grote sperwerkoekoek ("Hierococcyx sparverioides") is een koekoekssoort uit het geslacht "Hierococcyx". Deze soort parasiteert op zangvogels.

De grote sperwerkoekoek is 40,5 cm lang. Het is een grote koekoek met relatief korte ronde vleugels waardoor hij sterk lijkt op een sperwer. De vogel is van boven vrij donker, bruinachtig grijs en heeft van onder een opvallende horizontale streping. Bij de keel iets bruinig, zonder scherpe afscheiding richting de buik. Vooral het geluid is kenmerkend, dat is een luid, verdragend pie-pìe-ha (klemtoon op tweede lettergreep), voortdurend herhalend, steeds sneller, wat nogal aanstellerig klinkt.

De grote sperwerkoekoek komt voor in het groot gebied dat reikt van de Himalaya, door Zuid-China, Hainan en Taiwan. Het is een vogel van montaan bos tot op een hoogte van 1800 m boven de zeespiegel. Het is een trekvogel die 's winters wordt gezien in de Indische Archipel tot op de Filipijnen. Hoewel er op Borneo maar vijf bevestigde waarnemingen zijn.

BirdLife International beschouwt de grote sperwerkoekoek en de Bocks sperwerkoekoek als één soort, met een groot verspreidingsgebied. De kans op uitsterven is uiterst gering. De grootte van deze populaties zijn niet allemaal gekwantificeerd. De vogel is plaatselijk algemeen en er is geen aanleiding te veronderstellen dat de soort in aantal achteruit gaat. Om deze redenen staat deze sperwerkoekoek (sensu lato) als niet bedreigd op de rode lijst van de IUCN.


</doc>
<doc id="3256393" url="https://nl.wikipedia.org/wiki?curid=3256393" title="Kleine sperwerkoekoek">
Kleine sperwerkoekoek

De kleine sperwerkoekoek ("Hierococcyx vagans") is een koekoekssoort uit het geslacht "Hierococcyx". Deze soort parasiteert op zangvogels, op Borneo speciaal op de vuurvleugelmonarch.

De kleine sperwerkoekoek is 26 cm lang. Het is een verkleinde uitvoering van de Maleise sperwerkoekoek. Hij verschilt daarvan door een iets kleiner formaat en een opvallende koptekening. Het wit van de borst reikt tot aan het oog waardoor de donkere tekening van de kop eruitziet als een baard of snor. In het Engels heet de vogel daarom "Moustached Hawk-Cuckoo".

De kleine sperwerkoekoek heeft komt voor op het schiereiland Malakka, op Sumatra en op Borneo. Het is een bosvogel die plaatselijk nog algemeen voorkomt, maar op veel plaatsen schaars is geworden. Deze sperwerkoekoek is een standvogel die zich ophoudt in de ondergroei van tropisch bos in zowel laagland als heuvelland tot 900 m boven de zeespiegel.

Het verspreidingsgebied is vrij groot, daarom is de kans op uitsterven niet groot. De grootte van de populatie is niet gekwantificeerd. Maar door de grootschalige ontbossingen in zijn verspreidingsgebied is veel van het leefgebied verloren gegaan en om deze reden staat deze koekoek als gevoelig op de rode lijst van de IUCN.


</doc>
<doc id="3257444" url="https://nl.wikipedia.org/wiki?curid=3257444" title="Hodgsons sperwerkoekoek">
Hodgsons sperwerkoekoek

Hodgsons sperwerkoekoek ("Hierococcyx nisicolor") is een koekoekssoort uit het geslacht "Hierococcyx". De soort parasiteert op zangvogels. Meestal wordt hij beschouwd als ondersoort van de Maleise sperwerkoekoek ("Hierococcyx fugax"). BirdLife International erkent dit taxon niet, daarom heeft de soort geen notering op de Rode Lijst van de IUCN. 

Hodgsons sperwerkoekoek verschilt van de Maleise soort doordat de borst meer roodbruin gekleurd is. 

Deze sperwerkoekoek is een trekvogel die broedt in het Himalayagebied, met name van Nepal en de oostelijke Himalaya tot Myanmar, Thailand en Hainan en 's winters naar het zuiden trekt tot op het eiland Borneo waar hij een schaarse wintergast is.


</doc>
<doc id="3257463" url="https://nl.wikipedia.org/wiki?curid=3257463" title="Filipijnse sperwerkoekoek">
Filipijnse sperwerkoekoek

De Filipijnse sperwerkoekoek (" Hierococcyx pectoralis") is een soort koekoek uit het geslacht "Hierococcyx". Deze soort parasiteert op zangvogels. Deze soort wordt ook wel als ondersoort van de Maleise sperwerkoekoek ("Hierococcyx fugax") beschouwd. BirdLife International erkent het taxon niet, daarom heeft de soort geen vermelding op de Rode Lijst van de IUCN. 

Deze sperwerkoekoek is 29 cm lang. Volwassen vogels zijn donkergrijs van boven en wit van onder met een bleek roodbruin gekleurde borst. De staart heeft drie of vier donkere, horizontale brede banden, waarvan de laatste zwart gekleurd is met een dun bruinrood randje. Om het oog is een geel gekleurde ring. De poten zijn ook geel; de snavel is donker olijfkleurig. Onvolwassen vogels zijn roodbruin gestreept van boven en hebben bruine strepen op de borst.

De Filipijnse sperwerkoekoek komt voor op de grotere eilanden van de Filipijnen. Het is een schuwe vogel van tropisch bos, bosranden en montaan bos tot een hoogte van 2300 m boven de zeespiegel.


</doc>
<doc id="3258509" url="https://nl.wikipedia.org/wiki?curid=3258509" title="Fenylmethaanthiol">
Fenylmethaanthiol

Fenylmethaanthiol, ook benzylmercaptaan genoemd, is een aromatisch thiol met als brutoformule CHS. Het is een kleurloze tot lichtgele vloeistof, die praktisch niet oplosbaar is in water. Het heeft een sterke knoflookachtige geur.

Fenylmethaanthiol wordt bereid door de reactie van benzylchloride met natriumwaterstofsulfide.

Fenylmethaanthiol wordt in de organische synthese gebruikt als bron van een thiol als functionele groep. Het is een tussenproduct voor andere verbindingen; het kan bijvoorbeeld gebruikt worden voor de synthese van stilbeen. Het is ook een intermediair product in de synthese van "S"-benzylthiocarbamaten die als herbicide worden gebruikt; een voorbeeld hiervan is "S"-benzyl-di-"sec"-butyl(thiocarbamaat) (tiocarbazil).

Fenylmethaanthiol wordt gebruikt als geurstof, bijvoorbeeld om aardgas een geur te geven, en het kan als synthetische smaakstof in voeding gebruikt worden.



</doc>
<doc id="3258535" url="https://nl.wikipedia.org/wiki?curid=3258535" title="Ipsdienol">
Ipsdienol

Ipsdienol, de triviale naam van ("S")-2-methyl-6-methylideenocta-2,7-dien-4-ol, is een monoterpeen. Het is een seksferomoon van keversoorten uit het geslacht "Ips", maar het trekt ook andere keversoorten aan. De naam is afgeleid van de schorskever "Ips confusus" waarbij de stof voor het eerst werd aangetoond.

De stof wordt gebruikt voor de bestrijding van schorskevers, in het bijzonder de letterzetter in naaldbossen. Het insectenlokmiddel "Pheroprax Ampulle" van BASF bevat de feromonen ("S")-cis-verbenol en ipsdienol. De ampullen verspreiden de stoffen in de omgeving en lokken zo de kevers naar een geschikte val.


</doc>
<doc id="3258620" url="https://nl.wikipedia.org/wiki?curid=3258620" title="Luthers Hofje (Arnhem)">
Luthers Hofje (Arnhem)

Het Luthers Hofje is een hofje in de Nederlandse stad Arnhem. Het hofje is gelegen in de wijk Klarendal, net ten noorden van de spoorlijn Arnhem - Leeuwarden, op gronden die waren aangekocht van het burgerweeshuis. Het hofje is waarschijnlijk gesticht in 1860 (datering stichtingssteen) door de Evangelisch-Lutherse Kerk als bejaardenwoningen. Aanvankelijk had het hofje 22 woningen, maar dat is teruggebracht naar 13 adressen. Het geld voor de financiering van de woningen kwam beschikbaar doordat eigendom van de kerk nabij de Rijnpoort werd onteigend. De huizen zijn in samenspraak met de stadsarchitect Hendrik Jan Heuvelink ontworpen door de heren Traanboer en Beijer.


</doc>
<doc id="3258731" url="https://nl.wikipedia.org/wiki?curid=3258731" title="Sint-Petersgasthuis">
Sint-Petersgasthuis

Het Sint Petersgasthuis is een voormalig gasthuis in de Nederlandse stad Arnhem. Het gebouw is rond 1354 gebouwd aan de Rijnstraat en diende in de eerste jaren als woonhuis en als munthuis. In 1407 is het gebouw in gebruik genomen als gasthuis.

Deze functie was door Johan Wolterszoon van Arnhem opgenomen in het testament, die in 1383 het pand in zijn geheel in bezit kreeg en in 1401 overleed. Het gebouw kwam ter ere aan Petrus, gelijk aan de beschermheilige van de Pieterskerk in Utrecht waar Van Arnhem vicaris en kanunnik van was. De inwijding van het pand gebeurde dan ook door de wijbisschop van Utrecht. Het pand werd uitgebreid met aangrenzende woningen. Het complex bevatte een hospitaalkerk, een gasthuis en een rentmeesterswoning, al werd de functie van gasthuis in de 16e-eeuw reeds gestopt. Wel werden andere functies in het pand onder gebracht, waaronder opslag van wijn voor hertog Karel van Gelre.

Vanwege het grote verval werd het pand halverwege de 19e-eeuw en begin 20e-eeuw gerenoveerd. Bij de eerste renovatie werd aan de straatzijde een groot raam geplaatst. Bij de tweede renovatie werd echter de oude vormgeving hersteld. Na de Tweede Wereldoorlog waren diverse winkels in het pand gevestigd. Het pand kent een grote voorzaal, waarin een balkconstructie aanwezig is die rust op korbelen en kraagstenen. Vanaf 2015 is het in gebruik als kantoorruimte en opent DrieGasthuizenGroep hier haar klantcontactcentrum. DrieGasthuizenGroep is daarbij altijd eigenaar van het pand geweest, DrieGasthuizengroep is een fusie bedrijf dat ontstaan is uit drie gasthuizen die Arnhem kende, Sint Catharinaegasthuis (1246), Sint Petersgasthuis en Sint Anthoniegasthuis.

Het gebouw is opgetrokken uit baksteen en kent aan de voorzijde ter versiering twee kleine arkeltorentjes. Aan de top van de voorgevel is een beeld geplaatst van Petrus. Voor de voorgevel is een ingang naar de middeleeuwse kelders onder het pand. Aan de achterzijde van het gebouw is een traptoren waarin voorheen een klok bevestigd was, om de gelovigen op te roepen naar de kerk te gaan.


</doc>
<doc id="3269050" url="https://nl.wikipedia.org/wiki?curid=3269050" title="Constant Huygelen">
Constant Huygelen

Constant (Stan) Huygelen (Aartselaar, 8 oktober 1929 - Leuven, 13 februari 2001), was van opleiding veearts maar werd vooral bekend als viroloog. Constant Huygelen was gehuwd met Lily Boeykens en vader van drie kinderen.

Constant (Stan) Huygelen studeerde in 1954 af als dierenarts aan de UG waarna hij nog een jaar specialiseerde in Tropische geneeskunde aan het Instituut voor Tropische Geneeskunde te Antwerpen.

Vanaf 1955 tot 1960 ging hij in overheidsdienst aan het werk in Belgisch-Congo en Rwanda, eerst als veearts in Elisabethstad en nadien als hoofd van de afdeling virologie van het veterinair labo Astrida te Butare. 

Na zijn terugkeer in België kwam hij in dienst als wetenschappelijk onderzoeker bij Recherche et Industrie Thérapeutiques (R.I.T.) te Genval en Rixensart waar hij de leiding had van het departement biologie en na de overname van R.I.T. bij SmithKline Beecham waar hij zijn carrière in 1992 afsloot als algemeen directeur van "Smith Kline Beecham Biologicals".
Tijdens zijn meer dan dertig jaar in de pharmaceutische industrie was hij actief bij onderzoek, ontwikkeling, productie en testen van talrijke vaccins zowel voor veterinair als menselijk gebruik. Hij maakte vooral naam bij het ontwikkelen van vaccins tegen polio, rodehond, griep, mazelen, hepatitis B, hepatitis A en het geneesmiddel Infanrix.

In 1973-1974 was Huygelen houder van een Emile Francqui-leerstoel aan de Universiteit Gent. In 1987 ontving hij de en de Galenusprijs voor de ontwikkeling van het hepatitis B-vaccin. Voor het academiejaar 1996-1997 werd hem de George Sarton medaille toegekend op voordracht van de afdeling dierengeneeskunde van de UG.

Behalve lid van de WHO was Huygelen voorzitter van de International Association for Biological Standardisation, en expert bij het Advisory Panel for Biological Standardisation. Hij is auteur of co-auteur van 140 wetenschappelijke publicaties, vooral met betrekking tot vaccinatie en houder of co-houder van meerdere patenten.



</doc>
<doc id="3285775" url="https://nl.wikipedia.org/wiki?curid=3285775" title="Glatirameer">
Glatirameer

Glatirameer ("Copaxone") is een geneesmiddel dat in de handel is als
Glatirameer-acetaat en is het acetaat van synthetische polypeptides die zijn opgebouwd uit 4
aminozuren: L-glutaminezuur, L-alanine, L-tyrosine en L-lysine

De samenstelling van de bestanddelen zorgt ervoor dat de isoleerlaag van zenuwen, die bij een MS-aanval ontstoken raken, sneller herstelt. Ook het aantal ontstekingsreacties wordt verminderd.


1x Daags 20mg per injectie subcutaan. Injectieplek dagelijks wisselen.

Hoe het precies werkt, is onbekend. Vermoed wordt dat de stof het immuunsysteem misleidt. Het remt de beschadiging en ontsteking van de myelinelaag om de zenuw. Na toediening worden specifieke T-suppressorcellen geïnduceerd en geactiveerd in de periferie. In onderzoeken werd een afname van 29% van de aanvallen gezien.






</doc>
<doc id="3287420" url="https://nl.wikipedia.org/wiki?curid=3287420" title="Hofje van Kortekaas">
Hofje van Kortekaas

Het Hofje van Kortekaas is een klein hofje in de Archipelbuurt in Den Haag.

De Archipelbuurt van Den Haag heeft nog veel hofjes. Dit hofje bevindt zich in de Sumatrastraat, waar nog vier hofjes zijn: De Witte Poort (nrs 249-271), het Hofje van Elf (nrs 230-232), een naamloos hofje (nrs 268-310) en het Hofje van Kortekaas. De straat werd in 1870 aangelegd, net na de Balistraat, en de hofjes zijn iets later aangelegd. De ingang van dit hofje, dat oorspronkelijk uit drie huizen bestond, is een onopvallende, donkergroene getoogde deur. Het hofje heeft een binnenplaats. Links was vroeger een smederij. De vuurplaats bleef behouden.

De drie huizen zijn nu samengetrokken tot een geheel, dat door kunstenaarsechtpaar Wim en Carla Rutgers wordt bewoond.

Lijst van hofjes in Den Haag


</doc>
<doc id="3288870" url="https://nl.wikipedia.org/wiki?curid=3288870" title="Meatusstenose">
Meatusstenose

Meatusstenose is een term voor de versmalling van de urethramonding (of plasgaatje).

Meatusstenose kan aangeboren zijn of door kwetsuren of ontstekingen zijn ontstaan. In sommige gevallen kan een tumor de oorzaak van de verenging zijn. Meatusstenose als complicatie bij een besnijdenis is niet zeldzaam.

Meatusstenose komt bij beide geslachten voor, maar frequenter bij mannen.
Vrouwelijke meatusstenose gaat meestal samen met een aangeboren afwijking en kan ontdekt worden naar aanleiding van infecties van de urethra of bedplassen.
Bij mannen is het voornaamste symptoom een verzwakte urinestraal. Daarnaast komen voor: onvolledige blaaslediging, urineweginfecties, pijnlijk urineren, afwijkende of gesplitste urinestraal. In geval van een tumor kan er bloed in de urine komen.

Diagnose gebeurt in eerste instantie door fysiek onderzoek, waarbij de afwijking soms al zonder meer zichtbaar is. Meting van de wijdte van de urethra (urethrakalibrering) kan gebeuren door het inbrengen van staafjes van verschillende diameter. Daarnaast gebeurt meting van de kracht van de urinestraal en controle op de mate van lediging van de blaas (met echografie). Om tumoren uit te sluiten doet men een uretroscopie.

Operatief ingrijpen leidt meestal tot volledige genezing.


</doc>
<doc id="3289883" url="https://nl.wikipedia.org/wiki?curid=3289883" title="Wallerse degeneratie">
Wallerse degeneratie

Wallerse degeneratie is het proces waarbij, na het scheuren of kneuzen van een zenuwvezel, het axon dat distaal van de schade is gelegen degenereert. Dit heet ook wel "anterograde" of "orthograde degeneratie". Een soortgelijk proces, "Wallerian-like degeneration", treedt op in veel neurodegeneratieve ziektes, met name die waarbij axonaal transport verminderd is. Onderzoek suggereert dat het uitblijven van het essentiële axonale eiwit NMNAT2 in de distaal gelegen axonen een belangrijke rol speelt bij het ontstaan van de degeneratie.

Wallerse degeneratie vindt plaats na axonaal letsel in zowel het perifere als het centrale zenuwstelsel. Het treedt op in de axonale stomp distaal van de schade en begint meestal binnen 24-36 uur na ontstaan van het letsel. Voor er degeneratie optreedt zijn de distale axonale vezels meestal nog wel elektrisch te stimuleren. Na het letsel valt het axonskelet uit elkaar en vervolgens het axonale membraan. De axonale degeneratie wordt gevolgd door het uiteenvallen van de myelineschede en infiltratie door macrofagen. De macrofagen ruimen het uiteengevallen weefsel op.

Het neurolemma van de zenuwvezels degenereert niet en blijft bestaan als een holle buis. Het distale einde van de zenuwvezel dat proximaal van het letsel is gelegen strekt binnen 96 uur na het letsel scheuten uit in de richting van deze holle buisstructuren en deze scheuten worden aangetrokken door groeifactoren die door Schwanncellen in de buizen worden geproduceerd. Als een scheut zo'n buisje bereikt, groeit het daarin vast en groeit het per dag ongeveer 1 mm verder. Uiteindelijk kan het doelweefsel worden bereikt en opnieuw worden geïnnerveerd. Als de scheuten de buisjes niet bereiken, doordat bijvoorbeeld de afstand te groot is of door littekenweefsel, kan geprobeerd worden deze scheuten operatief in de buisjes te leiden. Deze regeneratie is vindt veel langzamer plaats in het ruggenmerg dan in perifere zenuwen. Het belangrijkste verschil is dat de myelineschedes in het ruggenmerg worden geproduceerd door oligodendrocyten en niet door Schwanncellen.


</doc>
<doc id="3293980" url="https://nl.wikipedia.org/wiki?curid=3293980" title="Antimitoticum">
Antimitoticum

Een antimitoticum of mitose-remstof is een middel dat bij de celdeling de overgang van de metafase naar de anafase verhindert, waardoor de vorming van het spoelfiguur geblokkeerd wordt en de chromosomen niet uit elkaar getrokken kunnen worden. Anitimitotica worden gebruikt bij de behandeling van kanker (chemotherapie).

Antimitotica zijn onder meer colchicine, softenon en taxol. 


</doc>
<doc id="3318417" url="https://nl.wikipedia.org/wiki?curid=3318417" title="Entomologische oorlogvoering">
Entomologische oorlogvoering

Entomologische oorlogvoering is een vorm van biologische oorlogvoering door middel van insecten.

Bijvoorbeeld besmette vlooien die pest kunnen overdragen loslaten in gebieden van de tegenstander. Entomologie is die tak van de zoölogie die zich bezighoudt met de studie van insecten.


</doc>
<doc id="3320198" url="https://nl.wikipedia.org/wiki?curid=3320198" title="Penthiopyrad">
Penthiopyrad

Penthiopyrad (ISO-naam) is een chemische verbinding uit de groep van carbonzuuramiden die gebruikt wordt als fungicide. 

Penthiopyrad is een racemisch mengsel van "R"- en "S"-enantiomeren. In zuivere toestand is het een wit poeder. Het wordt verkocht als een geconcentreerde suspensie of emulsifieerbaar concentraat met 200 g/l van het actieve middel. 

Het wordt gebruikt voor de bestrijding van pathogene schimmels als schurft ("Venturia inaequalis") op appels en peren, grauwe schimmel ("Botrytic cinerea") en sclerotiënrot ("Sclerotinia sclerotiorum") op tomaten, aubergines en komkommers, en blad- en aarziekten op graangewassen.

De werking van penthiopyrad verschilt van die van de meeste commerciële fungicides. Ze berust op de inhibitie van het enzymcomplex succinaatdehydrogenase of Complex II, dat deel uitmaakt van de mitochondriale ademhalingsketen. Het gevolg is dat de cellulaire stofwisseling verstoord wordt; de schimmel kan geen energie in de vorm van ATP meer produceren.

Penthiopyrad is vanaf het begin van de jaren 2000 ontwikkeld bij het Japanse Mitsui Chemicals, sedert 2007 in samenwerking met duPont. DuPont heeft de licentie om het product in Noord-Amerika te verkopen onder de merknamen "Fontelis" en "Vertisan". Het Amerikaanse EPA registreerde het middel in maart 2012.

In de Europese Unie is penthiopyrad begin 2013 nog niet toegelaten. De aanvraag tot toelating gebeurde in 2010 in het Verenigd Koninkrijk en begin 2013 publiceerde de Europese Autoriteit voor voedselveiligheid de resultaten van de peer review van de stof.
Penthiopyrad heeft een lage acute toxiciteit voor zoogdieren. Het is niet genotoxisch maar op basis van dierproeven is het een mogelijk kankerverwekkende stof. Penthiopyrad is toxisch voor vissen. Voor andere organismen (vogels, bijen, aardwormen...) wordt het risico laag ingeschat.



</doc>
<doc id="3320224" url="https://nl.wikipedia.org/wiki?curid=3320224" title="Pseudomonas">
Pseudomonas

Pseudomonas is een geslacht van bacteriën, waartoe soorten behoren, die planten- en dierziekten kunnen veroorzaken. Zo veroorzaakt "Pseudomonas syringae" sterfte bij kastanjebomen.

Het zijn staafvormige, aerobe, gramnegatieve bacteriën met polaire flagellen, waarmee ze zich kunnen voortbewegen. Er worden geen sporen gevormd. Het genoom van "Pseudomonas aeruginosa" is volledig in kaart gebracht met DNA-sequentie. "Pseudomonas aeruginosa" is een schadelijke ziekenhuisbacterie.

De grootte varieert van 0,5–1,0 × 1,5–5,0 µm. Ze reageren in de Voges-Proskauer-test negatief, in de katalase-test positief. Bij de meeste soorten is de oxidasetest ook positief, zoals bij bijvoorbeeld "Pseudomonas fluorescens", deze soorten hebben tevens een cytochroom c.

"Pseudomonas"-bacteriën zijn aeroob, dat wil zeggen dat ze bij de energiestofwisseling voor de groei zuurstof nodig hebben, waarbij de zuurstof als elektronenacceptor wordt gebruikt. Suikers worden hierbij langs de Entner-Doudoroff-pathway voor de energiewinning afgebroken. Nitraat kan bij de meeste soorten als alternatieve elektronenacceptor gebruikt worden door middel van denitrificatie. Hierbij wordt nitraat (NO) gereduceerd tot moleculaire stikstof (N). Deze soorten kunnen dus ook zonder zuurstof in leven blijven. Voorbeelden hiervan zijn "Pseudomonas aeruginosa", "Pseudomonas stutzeri" en "Pseudomonas denitrificans". Ze worden gebruikt bij de nitraatverwijdering uit afval. "Pseudomonas fluorescens" daarentegen kan geen nitraat omzetten.

Meerdere "Pseudomonas"-soorten vormen bij ijzergebrek sideroforen; ten minste 50 verschillende pyoverdinen (fluorescente sideroforen) zijn gevonden.




</doc>
<doc id="3324241" url="https://nl.wikipedia.org/wiki?curid=3324241" title="Fluopicolide">
Fluopicolide

Fluopicolide is een fungicide uit de groep van benzamidederivaten. Het is ontwikkeld door Bayer CropScience en is een van de twee actieve bestanddelen van het product "InFinito" van Bayer CropScience, naast propamocarb-hydrochloride. Het is werkzaam tegen waterschimmels (oömycetes) en wordt ingezet tegen de schimmel "Phytophthora infestans" (aardappelziekte) in de aardappelteelt en tegen valse meeldauw ("Peronospora spp.") en witte roest ("Albugo candida") op kolen. De twee stoffen vullen elkaar aan: fluopicolide biedt een preventieve bescherming op en in de bladeren van de plant, terwijl propamocarb in de plant wordt opgenomen en verspreid. De werkingsmechanismen zijn ook verschillend. Fluopicolide heeft een nieuw werkingsmechanisme: het verandert de verdeling van spectrine-achtig enzym, dat een bestanddeel is van het cytoskelet. Maar het is niet zeker of dit de primaire oorzaak van de fungicidewerking is dan wel het resultaat van een effect op een ander enzym. 

Fluopicolide is sedert 1 juni 2010 toegelaten in de Europese Unie.

Fluopicolide is weinig acuut toxisch voor zoogdieren; het is wel matig toxisch voor ongewervelde waterdieren en vissen; het is bovendien een stabiele stof die slechts langzaam afbreekt in het milieu. Het is niet carcinogeen, genotoxisch of teratogeen.



</doc>
<doc id="3381044" url="https://nl.wikipedia.org/wiki?curid=3381044" title="Metabolisme van micro-organismen">
Metabolisme van micro-organismen

Metabolisme van micro-organismen is de manier waarop een microbe de energie en voedingsstoffen (bijv. koolstof) verkrijgt, die het nodig heeft om te leven en te reproduceren. Veel micro-organismen maken gebruik van verschillende soorten metabolische strategieën en de soorten kunnen vaak van elkaar onderscheiden worden op grond van metabolische kenmerken. De specifieke metabolische eigenschappen van een micro-organisme zijn de belangrijkste factoren bij de bepaling van de ecologische niche van de micro-organisme. Ook maken die specifieke metabolische eigenschappen het vaak mogelijk dat de micro-organismen bruikbaar zijn bij industriële processen of verantwoordelijk zijn voor biogeochemische cycli. 

Al het metabolisme van micro-organismen kan worden geregeld op basis van drie principes:

In de praktijk worden deze termen bijna vrij gecombineerd. Typische voorbeelden hier van zijn:

De meeste microben zijn heterotroof (nauwkeuriger: chemo-organo-heterotroof), deze gebruiken organische verbindingen als koolstof- en energiebron. Heterotrofe microben leven van voedingsstoffen die ze vangen van levende gastheren (zoals commensalen of parasieten), of ze vinden voedingsstoffen in dood, organisch materiaal van allerlei soorten. Metabolisme van micro-organismen is de belangrijkste bijdrage voor het lichamelijk verval van alle organismen na de dood. Veel eukaryote micro-organismen zijn heterotroof door predatie of parasitisme, deze eigenschappen zijn ook gevonden in sommige bacteriën zoals Bdellovibrio (een intracellulaire parasiet van andere bacteriën, waardoor de slachtoffers dood gaan) en Myxobacteriën zoals Myxococcus (predatoren van andere bacteriën die worden gedood en gelyseerd door samen te werken met zwermen van vele afzonderlijke cellen van Myxobacteriën). De meeste pathogene bacteriën kunnen beschouwd worden als heterotrofe parasieten van de mens of de andere eukaryotische soorten die zij beïnvloeden. Heterotrofe bacteriën zijn zeer overvloedig in de natuur en deze bacteriën zijn verantwoordelijk voor de afbraak van grote organische polymeren (zoals cellulose, chitine of lignine) die meestal onverteerbaar zijn voor grotere dieren. In het algemeen zijn voor de afbraak van grote polymeren tot koolstofdioxide (mineralisatie) verschillende organismen nodig: één dat het polymeer afbreekt in zijn samenstellende monomeren, één dat de monomeren kan gebruiken en dat het eenvoudige afval als bijproduct kan afscheiden, en één dat het afgescheiden afval kan gebruiken. Er zijn vele variaties op dit thema, doordat verschillende organismen in staat zijn om verschillende polymeren te scheiden en om verschillende afvalstoffen af te breken, sommige organismen zijn zelfs in staat om meer recalcitrante verbinden zoals petroleumverbindingen of pesticiden af te breken en dit maakt ze nuttig in de bioremediatie. Biochemisch gezien is het prokaryotische heterotrofe metabolisme veel veelzijdiger dan dat van de eukaryote organismen. Hoewel veel prokaryoten de meest basale metabole modellen delen met eukaryote organismen, wordt glycolyse gebruikt voor suiker metabolisme en wordt de citroenzuurcyclus gebruikt om tot acetaat te degraderen. Dit produceert energie in de vorm van ATP en reducerend vermogen in de vorm van NADH of hydrochinon. Deze fundamentele routes zijn goed geconserveerd omdat ze betrokken zijn bij biosynthese van vele geconserveerde bouwstenen, deze zijn nodig voor celgroei. Echter, veel bacteriën en archaea gebruiken alternatieve metabolische routes dan glycolyse en de citroenzuurcyclus. Een voorbeeld hiervan is de goedbestudeerde suikermetabolisme via de keto-deoxy-phosphogluconate-route (ook wel KDPG-route) in Pseudomonas. Daarnaast is er ook nog een derde alternatieve suiker-afbraakroute, de pentosefosfaatroute, deze wordt gebruikt door sommige bacteriën. De metabolische diversiteit en het vermogen van prokaryoten om een grote verscheidenheid aan organische verbindingen te gebruiken, komt van de diepere evolutionaire geschiedenis en de diversiteit van prokaryotenin vergelijking met eukaryoten. Ook is het opmerkelijk dat het mitochondrium, het kleine membraangebonden intracellulaire organel waar het eukaryotische energiemetabolisme plaatsvindt, ontstaan is uit de endosymbiose van een bacterie verwant aan de intracellulaire Rickettsiae en ook aan de plantgeassocieerde Rhizobium of Agrobacterie. Daarom is het niet verwonderlijk dat alle eukaryote mitrochondriën metabolische eigenschappen delen met deze Proteobacteriën. De meeste microben ademen (gebruiken een elektron transportketen), terwijl zuurstof niet de enige terminale elektronenacceptor is die gebruikt kan worden. Zoals hieronder besproken heeft het gebruik van terminale elektronacceptoren, anders dan zuurstof, belangrijke biogeochemische consequenties.

Gisting is een specifiek soort van heterotrofe metabolisme dat organische koolstof gebruikt (in plaats van zuurstof) als terminale elektron acceptor. Dit betekent dat deze organismen geen elektron transportketen gebruiken om NADH te oxideren naar NAD+ en daarom een alternatieve methode moeten hebben, waarbij de reducerende werking en het behouden van NAD+ voor de goede werking van de metabolische routes (bijv. glycolyse) moet zorgen. Als zuurstof niet vereist is, zijn deze fermentatieve organismen anaeroob. Veel organismen kunnen fermentatie gebruiken onder anaerobe omstandigheden en aerobe ademhaling wanneer er zuurstof aanwezig is, deze organismen zijn facultatief anaeroob. Om overproductie van NADH te voorkomen, hebben obligate fermentatieve organismen meestal niet een volledige citroenzuurcyclus. In plaats van gebruikmaken van een ATP synthese als bij de ademhaling, wordt ATP in fermentatieve organismen geproduceerd door fosforylering van het substraatniveau, waarbij een fosfaatgroep wordt getransformeerd naar een hoge, energiekere organische verbinding. Daar wordt de fosfaatgroep getransformeerd in ADP om ATP te vormen. Als gevolg van de noodzaak om hoog-energieke fosfaat bevattende organische verbindingen te produceren (in het algemeen in de vorm van co-enzym A-esters) gebruiken fermantatieve organismen NADH en andere cofactoren om veel verschillende, verminderde metabolische bijproducten te produceren, vaak inclusief waterstofgas (H2). Deze gereduceerde organische verbindingen zijn in het algemeen kleine organische zuren en alcoholen uit pyrodruivenzuur, het eindproduct van glycolyse. Voorbeelden bevatten ethanol, acetaat, lactaat en boterzuur. Fermentatieve organismen zijn zeer belangrijk industrieel gezien en ze worden gebruikt om veel verschillende soorten voedingsmiddelen te maken. De verschillende metabolische eindproducten geproduceerd door elke specifieke bacteriële soort, zijn verantwoordelijk voor de verschillende smaken en eigenschappen van elk soort voedsel.


</doc>
<doc id="3382718" url="https://nl.wikipedia.org/wiki?curid=3382718" title="Psilocybe cubensis">
Psilocybe cubensis

De Psilocybine cubensis is een soort van de psychedelische paddenstoelen, dat betekent dat de aanwezige stoffen euforie, visuele hallucinaties en algemene veranderingen in perceptie veroorzaken. In Nederland wordt deze paddo-soort ook wel de Mexicaanse genoemd, omdat deze paddo veelal voorkomt in Mexico. De Psilocybe cubensis is op dit moment een van de meest populaire natuurlijke psychedelica, doordat de paddenstoel eenvoudig te kweken is. Sinds 2008 is het verboden om Psilocybe cubensis paddenstoelen te verkopen in Nederland. 
De introductie van de Psilocybe cubensis in de 'moderne wereld' begon in 1957 toen Gordon Wasson naar Huatla de Jimenez in Mexico kwam en daar een "velada" sessie van Maria Sabrina meemaakte. Velada is een religieus ritueel waarbij gebruik wordt gemaakt van "Psilocybe paddenstoelen". Na deze 'ontmoeting' met de paddenstoel begonnen er steeds meer experimenten plaats te vinden. 

De P. cubensis (Earle) Singer, een van mest levende soort, werd als eerst gevonden op Cuba. Deze soort werd in 1906 voor het eerst beschreven als "Stropharia cubensis" door Franklin Sumner Earle. Een jaar later, in 1907 werd het geïdentificeerd als "Naematoloma caerulescens" door Narcisse Theophile Patouillard. Veel later in 1941 werd het door William Alphonso Murrill "Stropharia cyanescens" genoemd. Deze synoniemen werden later bijeengevoegd tot "Psilocybe cubensis".

De naam van de soortnaam "Psilocybe" komt van het Griekse woord "Psilos", dat kaal betekent en "kube" dat hoofd betekent. De letterlijke naam komt neer op 'kaalkop' dat waarschijnlijk te maken heeft met het uiterlijk van de paddenstoel. "Cubensis" betekent 'afkomstig uit Cuba'.


De voornaamste actieve stoffen van de paddenstoel zijn "psilocybine" en "psilocine" maar er zit ook "baeocystine" en "norbaeocystine" in. Er zijn echter wel veel verschillen in de verhoudingen, dit ligt aan de verschillende soorten paddenstoelen. Het psilocine is onstabiel en breekt af wanneer je de paddenstoel droogt, daarentegen blijft psylocybine veel langer bestaan. In de lever wordt psilocybine omgezet naar psilocine.

De effecten beginnen meestal na ongeveer 20 tot 60 minuten en kunnen ongeveer vier tot tien uur duren, afhankelijk van de dosering en maaginhoud.
Er worden positieve effecten gemeld bij mensen die last hebben van clusterhoofdpijnen. Door het gebruik van Psilocybe cubensis werd de pijn verminderd en kon soms zelfs helemaal wegblijven. Verder wordt er nu nog onderzoek naar gedaan of Psilocybe cubensis gebruikt kan worden bij de behandeling van psychische aandoeningen.

In het verleden werden de effecten van Psilocybine beschreven als een reis naar de spirituele wereld. De effecten van een hoge dosis kunnen overweldigend zijn, visuele vervormingen komen vaak voor, hierbij lijken muren te ademen, er ontstaat een levendige verbetering van kleuren en de animatie van organische vormen. De gebruikelijke lichamelijke reacties zijn ontspanning van de spieren, koude ledematen en buik en verwijding van de pupillen. De intensiteit van de trip hangt af van de stemming waarin de persoon verkeerd. Hierdoor kunnen ervaringen heel anders verlopen dan dat je leest. Er zijn echter ook wat bijwerkingen bij het gebruik van Psilocybe cubensis. In tegenstelling tot een kater na afloop van het drinken van alcohol kan het gebruik van Psilocybine van tevoren een soort kater geven. Hierbij moet je denken aan een lagere lichaamstemperatuur, winderigheid, misselijk of een onrustige maag, dit is dus heel normaal. Wanneer je hierdoor in een negatieve stemming raakt worden deze gevoelens echter versterkt en overdreven.

Psilocybe cubensis kan worden gekweekt door middel van verschillende methoden vanuit sporen. Deze methoden, uitgevoerd door professionele paddenstoelenkwekers, vereisen een grotere investering in tijd, geld en kennis. De methodes zijn bekend geworden door de broers Dennis McKenna en Terence McKenna die de pioniers van de cubensis groeiende activiteiten werden genoemd in de jaren 70.

De Psilocybe cubensis valt onder de paddo's. Paddo's zijn een van de bekendste ecodrugs en vanwege de hallucinogene werking is de teelt en de verkoop van paddo's sinds december 2008 verboden. Paddo's zijn vanaf 1 december 2008 opgenomen in Bijlage I, Lijst II, van de Opiumwet. Voor die tijd waren alleen gedroogde paddo's illegaal in Nederland.



</doc>
<doc id="3397273" url="https://nl.wikipedia.org/wiki?curid=3397273" title="Agonale ademhaling">
Agonale ademhaling

Agonale ademhaling oftewel "gasping" is een abnormaal patroon van ademhalen dat gekenmerkt wordt door een snurkende, onregelmatige, zware en op gapen lijkende manier van ademhalen. Een agonale ademhaling doet denken aan die van een vis op het droge. De meest voorkomende oorzaken zijn een herseninfarct (ischemie), hartstilstand, cardiogene shock en hypoxie. Een agonale ademhaling gaat meestal gepaard met een bleke, grauwe of blauwe verkleuring (cyanose) van de huid in het gezicht.

Bij een agonale ademhaling is er geen luchtverplaatsing van en naar de longen. Een agonale ademhaling is dan ook niet effectief, en leidt zonder (medisch) ingrijpen tot een totale ademstilstand (apneu).

Ongeveer 40% van de mensen die een circulatiestilstand krijgen vertonen een agonale ademhaling, die kort nadat de bloedsomloop is gestopt begint. Een agonale ademhaling houdt gemiddeld 30 seconden tot 1 minuut aan. Iemand met een agonale ademhaling moet onmiddellijk gereanimeerd worden, bij voorkeur ondersteund door een AED.

Agonale ademhaling is niet hetzelfde als, en niet gerelateerd aan doodsgereutel.


</doc>
<doc id="3397692" url="https://nl.wikipedia.org/wiki?curid=3397692" title="Johann Friedrich Meckel">
Johann Friedrich Meckel

Johann Friedrich Meckel (Halle, 17 oktober 1781 – aldaar, 31 oktober 1833), vaak als Johann Friedrich Meckel de Jongere aangeduid, was een Duitse anatoom en bioloog. Hij werkte als hoogleraar anatomie, pathologie en zoölogie aan de Universiteit van Halle (Duitsland). Meckel geldt als de grondlegger van de teratologie, de leer van het ontstaan van afwijkingen tijdens de ontwikkeling van organismen.

Hij werkte na zijn studie onder meer bij Georges Cuvier in Parijs. Hij vertaalde diens "Leçons d’anatomie Comparée" van het Frans in het Duits. Zijn hoogleraarschap in Halle ving aan in 1808. Hij was tevens redacteur van "Archiv für Anatomie und Physiologie" en lid van de Zweedse Academie van Wetenschappen.



</doc>
<doc id="3398288" url="https://nl.wikipedia.org/wiki?curid=3398288" title="Krappa">
Krappa

De krappa ("Carapa guianensis"; onder andere ook andiroba of crabwood genoemd) is een boomsoort uit de familie Meliaceae (Mahoniefamilie). De boom komt voor in het Amazonegebied, in Centraal-Amerika en in de Caraïben. Het is een hoge boom met een dicht bladerdek, die meestal langs de rand van rivieren in het tropisch regenwoud groeit. Het hout lijkt op mahoniehout en wordt toegepast in kwaliteitsmeubelen. Uit de zaden wordt een plantaardige olie gewonnen die medicinale eigenschappen heeft. Ook wordt de krappaolie gebruikt als afweermiddel tegen insecten.

De wetenschappelijke naam "Carapa guianensis" werd in 1775 gepubliceerd door de Franse botanicus Jean Baptiste Christian Fusée Aublet. De typelocatie van de soort ligt op een niet gespecificeerde plek in Frans-Guyana. De geslachtsnaam "Carapa" is een latinisering van het woord 'krappa' dat uit het Karaïbs komt. De soortnaam "guianensis" verwijst naar het gebied Guyana.

De wetenschappelijke naam kent de volgende synoniemen:
Omdat de boom een groot verspreidingsgebied kent, zijn er veel lokale namen. De naam 'krappa' vindt zijn oorsprong in Suriname. Het komt uit het Karaïbs en is afgeleid van "ka", dat 'olie' betekent. De Engelse naam "crabwood" is ook afkomstig van 'krappa' en heeft niets met een krab te maken. De olie wordt in Nederland en Vlaanderen ook onder de Braziliaanse naam andiroba-olie verkocht. De naam "andiroba" is afkomstig uit het Nheengatu en betekent 'bittere olie' ("nhandi"='olie', "rob"='bitter').

Onderstaande uitklapbare lijst geeft een overzicht van de lokale namen die in verschillende landen gebruikt worden:
De krappa komt vooral voor in de boomlaag of als tweede boomlaag in het tropisch regenwoud van Zuid-Amerika. Soms is het de dominante soort, en maken de krappa's meer dan 20% van de volwassen bomen in een gebied uit. De krappa gedijt met name op voedselrijke bodems. De boom groeit vooral op laaggelegen grond, bij de rivieren die regelmatig overstromen, aan de rand van moerassen en in moerassig bos. De boom komt in het algemeen voor tot een hoogte van 700 meter, maar op sommige plaatsen in Venezuela, Ecuador en Guadaloupe wordt hij boven de 1000 meter aangetroffen.

De krappa gedijt in gebieden met een temperatuur van 20 tot 35 °C, en met een regenval van 1500 tot 3200 mm/jaar. Experimenten in Indonesië hebben aangetoond dat de krappa meer dan 3 maanden in overstroomd gebied kan blijven staan zonder te sterven aan zuurstofgebrek. De boom verdraagt schaduw redelijk goed, maar groeit sneller in het volle zonlicht.

De krappa is inheems in het Amazonegebied, in Centraal-Amerika en in de Caraïben. Meer bepaald komen er inheemse populaties voor in de volgende landen en territoria:
In Centraal-Amerika komt de boom met name aan de Atlantische kust voor, in Costa Rica ook aan de Pacifische kust. In Brazilië groeit de krappa vooral in de deelstaten Amazonas en Pará, met name in de buurt van de grote rivieren Solimões en Tocantins. In dit land begint de boom in de buurt van steden zeldzaam te worden, omdat hij veel gekapt wordt vanwege het hout.

Buiten Latijns-Amerika is de krappa een exoot in de volgende landen:
Sommige bronnen geven aan dat de krappa ook in West-Afrika voorkomt, maar in de meeste gevallen gaat het dan om "Carapa procera", een andere soort binnen het geslacht "Carapa".

De volwassen boom is meestal 30 tot 40 meter hoog, maar kan een hoogte van 60 meter bereiken. De krappa is bladverliezend tot semi-groenblijvend. De kroon van de krappa is onregelmatig gevormd en zeer wijdvertakt. Het bladerdek is erg dicht.
De stam is recht en cilindrisch. Hij is meestal tot een meter dik, maar kan in sommige gevallen een diameter op borsthoogte tot 2 meter bereiken. Vaak zijn er plankwortels aanwezig met een lengte tot 2,5 meter. De onderste helft tot twee derde van de stam (20–30 meter) is takkenloos.

De bast is dik en grijsbruin tot donkerbruin, soms ook roodachtig. Vaak zijn er lichtgrijze streepachtige vlekken aanwezig. De bast is aan de oppervlakte gegroefd en breekt gemakkelijk af, in vierkante schubben of in horizontale repen. De binnenste bast is vezelachtig, en rood of roze-bruin.

De takken zijn dik en bruin, en groeien in een stijgende lijn met veel bochten. Jonge stengels zijn bedekt met opvallende lenticellen. De hoofdwortel is lang, sterk en bruin van kleur. De secundaire wortels zijn dun en wijdvertakt. Zij hebben een lichtere bruine kleur.

De krappa is herkenbaar aan de grote bladeren. De bladeren zijn alternerend om de takken geplaatst in de vorm van een helix. De bladstengel is 10–25 cm lang en heeft een diameter van 3 tot 7 mm. De bladspil is glad en heeft een lengte van 12–45 cm. Bij de overgang van de stengel naar de bladspil bevinden zich meestal twee nectarklieren.

De bladeren zijn evengeveerd: aan elke stengel staan 3 tot 10 paren deelbladeren, tegenoverstaand geplaatst. Tegen het eind van de stengel staan de deelbladeren dicht bij elkaar. Aan het eind van de stengel zit een slapende bladklier, waar soms een extra deelblad uit groeit (het blad is dan onevengeveerd). De deelbladeren hebben geen steunblaadjes. De bladstelen waarmee de deelbladeren aan de stengel bevestigd zijn, zijn gemiddeld 8 mm lang.

De deelbladeren zijn lancetvormig of ovaal en hebben een gave bladrand. De bladvoet is schuin, asymmetrisch en breed. De bladtop is meestal spits toelopend, in zeldzame gevallen afgerond. Het bladoppervlak is leerachtig van structuur aan de bovenkant en glad aan de onderkant. Aan de onderkant van het blad kunnen zich rondom de hoofdnerf enkele eenvoudige haren bevinden. De kleur van het blad is helder groen bij de nerf en flauwer groen bij de bladrand. Jonge bladeren zijn felgroen, oudere bladeren krijgen een meer roodachtige kleur. De hoofdnerf is opvallend zichtbaar aan de onderkant. Er zijn 7–17 paar secundaire nerven. De tertiaire nerven zijn dicht verspreid en plat.

De deelbladeren zijn groter bij de top (apex) dan bij de basis van de stengel:
De bloesems zijn okselstandig of subterminaal geplaatst onder priemvormige takjes. Ze vormen een rechtopstaande, wijdvertakte thyrsus die 20 tot 80 cm lang kan worden. De bloemen zijn zittend geplaatst of hebben slechts een zeer korte pedicellus. Deze is glad of heeft lenticellen.

De bloemen zijn klein en urnvormig. De kleur is wit of crème, met een lichtroze buitenkant. Ze hebben een licht muskusachtige geur. De krappa is eenhuizig: de bloesems zijn eenslachtig, maar met goed ontwikkelde rudimenten van het tegenovergestelde geslacht. De bloemen zijn meestal viertallig of vijftallig, maximaal zeventallig.

De kelk is gelobd tot bijna aan de basis. De kroonbladeren zijn licht gedraaid. Ze hebben een klier aan de top. De stamper heeft een rond of vierkant vruchtbeginsel, in vrouwelijke bloemen is dit gekarteld. De meeldraden hebben rudimentaire zaadknoppen.

In de onderstaande tabel zijn de afmetingen van de verschillende onderdelen van de bloesem weergegeven.

De krappa heeft een hangende vrucht die een beetje op een kastanje lijkt. De steel waarmee de vrucht aan de stengel bevestigd is, is 2 cm lang. De vrucht is 7 tot 16 cm groot. Hij is houtachtig en heeft de vorm van een prolate sferoïde. Het is een vierdelige splitvrucht. Door het midden van elke dopvrucht loopt een ribachtige structuur. Er zijn geen wratachtige uitsteeksels en slechts weinig nectarklieren. Elk van de vier dopvruchten bevat twee tot vier zaden.

De zaden zijn 3–4 centimeter groot, en wegen normalerwijze tussen de 9 en 30 gram. Soms kunnen ze echter een gewicht van meer dan 100 gram bereiken. Ze zijn lichtbruin of roodbruin gekleurd, en hebben een hard, houtachtig zaadomhulsel. Op het moment dat de zaden vallen hebben ze een groenbruine tint. Ze zijn hoekig met gladde oppervlakken, waarvan één oppervlak de kromming van de vrucht volgt, en de andere vlak zijn. Deze vorm wordt veroorzaakt door de druk die de zaden op elkaar uitoefenen in de vrucht.

De navel heeft een grootte van 1,5–3,3 × 0,3–1,7 mm. De zaadlobben zijn met elkaar vergroeid. De embryonale as is heel klein en bevindt zich binnen de zaadlob, dicht bij de kiemopening.

Een grote boom kan 700 tot 4000 zaden bevatten, dit komt neer op 22–200 kg per boom. Een hectare aangeplante krappa kan 5–10 ton zaad per jaar leveren.

De bloeiperiode van de krappa verschilt van gebied tot gebied, en hangt sterk van de plaatselijke klimaatomstandigheden af. In alle gevallen is de bloei beperkt tot een korte periode in het jaar. De bloei is asynchroon: in elk derde jaar is er een grotere productie van bloesems, en dus ook van vruchten. De krappa draagt bloemen vanaf dat de stam een doorsnede van 20 cm heeft, en vruchten vanaf een stamdikte van 30 cm. Dit is relatief vroeg in vergelijking tot andere boomsoorten. Een krappa kan bloesems en vruchten aan dezelfde boom hebben. 

De bestuiving vindt plaats door insecten, met name angelloze bijen, kevers en motten. Elke bloesem brengt 1 of 2 vruchten voort. Deze hebben 8 tot 12 maanden nodig om te rijpen. Daarna barsten vier kleppen op de vrucht geheel of gedeeltelijk open (dehiscentie), zodat de zaden bloot komen te liggen.

Bij krappa's die langs de rivieren groeien worden de zaden vooral verspreid doordat ze drijven op water. Bij krappa's op droge gronden ook verspreid door knaagdieren waaronder paca's en agoeti's, gordeldieren, pekari's, hertachtigen en varkens. Deze nemen de zaden mee tot een afstand van 25 meter. Als de krappa op droge gebieden groeit, wordt tot 96% van de zaden door hen opgegeten. Met name knaagdieren begraven ook zaden, waardoor ze aan de verspreiding van het zaad bijdragen.
Het kiemen van krappazaad duurt 19–21 dagen. De zaden kiemen ondergronds (hypogeale kieming) en de zaadlobben blijven binnen de zaadhuid verborgen (cryptocotylair). In zeldzame gevallen komen er albino kiemplanten voor. Op het epicotyl (het deel van de stengel boven de zaadlob) bevinden zich gemiddeld vier catafylen.

De jonge plant heeft grotere bladeren dan de volwassen boom. Dit blijft zo totdat de eerste takken gegroeid zijn. Verder hebben jonge planten een enkele penwortel, latere wortels bevinden zich meer aan de oppervlakte.

In het eerste jaar groeit het boompje een halve meter. Na 4 jaar bereikt het een hoogte van 5 meter en heeft de stam een diameter van 6 cm. Daarna groeit de boom gemiddeld 1,8 meter per jaar, en neemt de stam jaarlijks 1,1 cm in diameter toe, tot deze rond het vijfentwintigste jaar een diameter van 1,6–2 meter heeft bereikt. Witte krappa is productief tot een leeftijd van 20–25 jaar, rode krappa tot 40–60 jaar.
De krappa kent verschillende fenotypes. Bekendst is het onderscheid tussen 'witte krappa' en 'rode krappa'. Ook in andere talen komt dit verschil terug, bijvoorbeeld in benamingen als 'white crabwood' en 'red crabwood'. Witte krappa of white crabwood' (ook 'swamp-crabwood') groeit op laaggelegen grond bij de rivieren, rode krappa of red crabwood (ook 'hill-crabwood') groeit op hoger gelegen gedeelten. Het verschil tussen het hout van witte en rode krappa is gemakkelijk te ontdekken: het hout van witte krappa drijft op water, het hout van rode krappa zinkt. Ook zijn er verschillen in de kwaliteit van het hout. 

In Costa Rica vormen de krappa's die aan de Pacifische kust groeien waarschijnlijk een ander fenotype dan die aan de Atlantische kust. Krappabomen die in het noorden van Frans-Guyana groeien, worden maar tot 10 meter hoog.

Toch is de genetische variatie van de krappa kleiner dan die van andere tropische boomsoorten. Er is veel onderzoek gedaan naar de effecten van ontbossing en fragmentatie van het woud op de genetische variatie van de krappa. Sommige studies tonen aan dat dit een negatief effect heeft op de allelenrijkdom van de soort. Volgens andere studies valt dit mee. Wellicht heeft dit te maken met de mate waarin er rivieren aanwezig zijn waarlangs het zaad verspreid kan worden.

"C. guianensis" en "C. procera" lijken sterk op elkaar. Dezelfde triviale namen worden vaak voor beide bomen gebruikt. Toch zijn er verschillen. "C. procera" is kleiner, en bereikt meestal een hoogte tot 30 meter. De stam heeft een meer roodachtige en minder grijze kleur. Bij "C. procera" komen meestal vijftallige bloemen voor, bij "C. guianensis" meestal viertallige. De kiemplant van "C. procera" heeft gemiddeld slechts drie catafylen op het epicotyl.

De vruchten en de zaden van "C. procera" zijn iets kleiner. De zaadhuid is ook dunner, waardoor de kieming sneller gaat. Bij "C. procera" komen vaak polyembryonische zaden voor, bij "C. guianensis" zijn deze afwezig.

Een verschil dat voor de determinatie belangrijk is ligt in de jonge planten. Bij "C. procera" hebben deze gemiddeld 6 enkelvoudige bladeren, bij "C. guianensis" hebben ze vanaf het begin samengestelde bladeren. Verder zijn er subtiele verschillen in de bloesems en in de jonge blaadjes. Voor de determinatie zijn deze verschillen van secundair belang.

Krappa groeit vaak in associatie met de baboen en de Braziliaanse rubberboom. De zaden van de krappa worden door vogels gegeten, met name door ara's en Amazonepapegaaien. Deze vogels bouwen ook hun nest in de krappabomen. Vaak zijn er veel mieren te vinden rond de toppen van de jonge loten of van de bladeren. Deze komen vooral op de nectarklieren af.

De boom is gevoelig voor een aantal plagen. Het spinthout wordt aangevreten door boorkevers uit het geslacht "Lyctus" en door de snuitkever "Platypus australis". De stam kan het zwaar te verduren krijgen door schorskevers. Geduchte plagen zijn de snuitmotten. De soort "Hypsipyla grandella" boort gangen in jonge loten, waardoor de stengels vervormd raken. "Hypsipyla ferrealis" maakt gangen in de vrucht en in de zaden, en plant zich hierin voort. Schimmels uit het geslacht "Rhizopus" tasten de zaden aan. Als een boom een aanval van "H. grandella" overleeft, kan het daarna wel zaden blijven produceren.

Jonge boompjes worden vaak gegeten door hertachtigen, en hun wortels door de lanshaarrat. Bomen die in open ruimten groeien worden meer aangegeten dan exemplaren die in dichtbegroeid bos staan. De kiemplanten hebben een relatief grote capaciteit om zich te herstellen nadat ze aangevreten zijn.

Krappa wordt met name aangeplant vanwege de houtproductie. Het kan beter niet in monocultuur gekweekt worden vanwege aanvallen van "Hypsipyla grandella". Het is een gewas dat vermeerderd kan worden door te zaaien. Hiervoor worden meestal zaden uitgezocht van bomen met een diameter boven 60 centimeter. Voor een goede kieming is het het beste om de zaden meteen uit de vrucht te halen nadat deze afgevallen is.

Het lastigste onderdeel van de krappateelt is het bewaren van het zaad. Met verse zaden kan nog een kiemingsgraad van 100% bereikt worden. Daarna loopt deze snel terug, door uitdroging of doordat de zaden aangevreten worden door "Hypsipyla ferrealis". Een veel gebruikte methode is om de zaden ten minste 24 uur onder te dompelen in water, waardoor de larven van de snuitmotten verdrinken. Soms wordt insecticide aan dit water toegevoegd. Hierna wordt het zaad in zakken van polyetheen bewaard (maximaal 8 zaden per zak). Deze zakken worden met water gevuld dat elke dag ververst wordt. De vochtigheidsgraad moet hierbij boven de 90% blijven, en de temperatuur boven de 20°C. Op deze manier kan men na 7 maanden nog een kiemingsgraad van 50% bereiken.

Vanwege de vraat is het aan te raden eerst kiemplantjes in een kweekplaats te laten groeien en deze later aan te planten. Het zaad wordt hiervoor rechtstreeks in de plastic zakken in de grond aangebracht. In de zakken wordt dan vaak een verhouding van 2/3 water en 1/3 zand aangehouden. Het zaad kan het best aangebracht worden aan de oppervlakte of op geringe diepte in vochtige grond. Door de zaden in te kerven (scarificatie) kan de kiemingsperiode worden teruggebracht tot 6–7 dagen. Als de grond sterk moerassig is, kunnen er grote sneden in het zaad aangebracht worden. Het is belangrijk om tijdens het kiemingsproces de grond vochtig te houden.

Na een jaar zijn de boompjes een halve meter hoog. Meestal worden de wortels dan gesnoeid tot op 15 centimeter. Wanneer er hierna nieuwe zijwortels groeien, is de boom klaar om te verplanten. Als men aanplant in een rooster van 3 bij 4 meter, kan men een houtopbrengst van 152,5 tot 189,5 m³ per hectare halen.

Krappahout lijkt op mahonie. Het hout is reuk- en smaakloos. Het spinthout is roze als het vers gekapt is, daarna wordt het rood-bruin tot grijs. Het kernhout is lichtroze tot rood-bruin als het vers is, daarna wordt het helder rood tot grijs. De scheiding tussen spint- en kernhout is niet altijd duidelijk zichtbaar. 

De draad van het hout is meestal recht of licht gegolfd, soms gekruist. De textuur is fijn tot gematigd grof. Het kwartiergezaagde hout heeft een gouden glans en brede lijnen in de lengterichting. Het hout is relatief zacht, drukbreuken komen regelmatig voor.

In de onderstaande tabel zijn de kengetallen van krappahout weergegeven, alle waarden gelden bij een vochtgehalte van 12%.

De duurzaamheid van krappahout varieert. Het is relatief goed bestand tegen insecten. Ook is het kernhout bestand tegen termieten. Toch is het hout gevoelig voor schimmels, boorkevers uit het geslacht "Lyctus" en termieten in het kernhout. Krappahout is goed binnenshuis te gebruiken. Voor buiten is het minder geschikt, vooral als het in contact met de grond komt. Houtverduurzaming door methoden met en zonder druk hebben slechts een beperkt resultaat omdat de absorptie van het impregneermiddel laag is. De duurzaamheidsklassen volgens de Europese Normen zijn als volgt:
De jaarringen zijn duidelijk van elkaar te onderscheiden, en omgeven door een soort vulweefsel, het marginaal parenchym. Het kernhout heeft geen strepen. Er zijn gemiddeld 11 houtvaten per mm². De houtvatcellen hebben een gemiddelde diameter van 175 µm en een gemiddelde lengte van 570 µm. De houtvaten komen voor in groepjes van twee of drie die straalsgewijs georiënteerd zijn. De houtvaten bevatten geen tylosen. De doorboring (perforatie) van de houtvatcellen is enkelvoudig. De tracheïden (houtvezels) hebben een gemiddelde lengte van 1500 µm. De meeste houtvezels zijn gedeeld, en hebben dus tussenschotten (septa).

Er zijn verschillende soorten stippels tussen de bestanddelen van het hout. Deze hebben de volgende eigenschappen:
Het axiaal parenchym is bandvormig. De parenchymketens zijn gemiddeld 4 cellen lang. Het axiaal parenchym is meestal paratracheaal, in dit geval is het spaarzaam tot vasicentrisch. Het veel minder voorkomende apotracheale parenchym is diffuus.

Er zijn 4 tot 8 houtstralen per tangentiële mm (op een raaklijn ten opzichte van de jaarringen). Zij komen voor in groepjes van gemiddeld 4 naast elkaar. In de houtstralen komen vierkante of rechtopstaande rechthoekige cellen voor. Er treedt geen etagebouw op.

Er zijn geen oliecellen, slijmcellen, melksapkanalen of tanninekanalen. Wel zijn er intercellulaire kanalen, meestal worden deze veroorzaakt wanneer het hout door "Hypsipyla" wordt aangevreten. Ook kunnen ze voorkomen als de boom zeer snel groeit op een plantage en er 'groeistress' optreedt. De kanalen zijn gevuld met een rode gomachtige stof. De intercellulaire kanalen zijn in het marginaal parenchym ingebed, en lopen in de lengterichting van het hout (axiaal). Ze kunnen in groepjes voorkomen die tangentieel gerangschikt zijn.

In de houtstralen en in het axiaal parenchym komen prismatische kristallen voor, met name in de vierkante houtstraalcellen. Er bevindt zich dan 1 kristal per cel. In het hout is geen siliciumdioxide aangetroffen.
Krappahout is goed te bewerken met handgereedschap en met machines. Het is iets harder dan mahoniehout. Het is goed te schuren, te lijmen, te polijsten en af te werken. Het spijkeren moet met enige voorzichtigheid gebeuren omdat het hout dan kan splijten. Bij het zagen wordt aangeraden voor te boren.

Als men het hout aan de weersinvloeden blootstelt om het te laten rijpen moet dit voorzichtig gebeuren, anders kan het kromtrekken of kunnen er barsten ontstaan. 

Het hout is goed te drogen in de lucht of in een droogoven. Het trekt niet krom tijdens het drogen, maar kan wel splijten als het te snel gedroogd wordt. Langzame droging bij een relatief lage temperatuur en hoge vochtigheid wordt aangeraden.
Het hout wordt voornamelijk gebruikt voor kwaliteitsmeubelen en voor kasten, trappen, vloeren en kisten. Voor deze doeleinden wordt het ook buiten Latijns-Amerika geëxporteerd. Gezaagd tot fineer wordt het gebruikt in meubelen en in het interieur. Ook wordt het verwerkt binnen multiplex. Als bouwmateriaal is het soms een vervanger voor okoumé of voor notenhout. Verder wordt het gebruikt voor scheepsmasten en potloden. In Colombia wordt het hout binnen de schoenmakerij gebruikt om hakken te vervaardigen.

De houtpulp kan worden gebruikt voor het vervaardigen van papier.
Een zaad heeft een oliegehalte tot 63%. Krappaolie is lichtgeel van kleur, en erg bitter van smaak. Het bevat tot 65% onverzadigde vetzuren. Deze zijn op de volgende manier verdeeld:

De bittere smaak wordt veroorzaakt door verschillende meliacinen die in de olie voorkomen. Dit zijn chemische stoffen die behoren bij de triterpenoïden. Ze zijn grotendeels verantwoordelijk voor de medicinale werking van de krappaolie. Hieronder zijn gedunine, andirobine, carapine en epoxyazadiradione.

Krappaolie heeft de volgende eigenschappen:

Traditioneel worden krappazaden verzameld als ze in de rivier drijven, of direct van onder de bomen geraapt. Ze worden eerst gekookt in een grote pot water en blijven vervolgens twee weken in de schaduw liggen totdat ze rot zijn. Men raakt de zaden elke dag even aan, totdat men merkt dat er bij deze aanraking olie uit de zaden begint te komen. Daarna worden ze in de zon gelegd, waarbij de olie uit het zaad loopt. Om het proces te versnellen worden de rotte zaden soms geperst met een uit bladeren gemaakt hulpmiddel dat tipiti heet.

De ruwe olie die op deze manier verkregen wordt is roodachtig van kleur door resten van de zaadhuls, na filteren is de kleur geel. Om op deze wijze een liter olie te winnen is 12–27 kg zaad nodig. Omdat de olie al na korte tijd een onaangename geur begint te verspreiden, moet deze snel gebruikt worden.

In industriële productieprocessen wordt het zaad eerst door machines in kleine stukjes gebroken. Deze worden verwarmd tot 60–70°C bij een vochtigheid van 8%. In een pers wordt de olie eruit gehaald bij een temperatuur van 90°C. Met dit proces is vier kilo zaad genoeg om een liter olie te produceren. Door chemische oplosmiddelen te gebruiken kan men dit nog terugbrengen tot drie kg. 

Studies hebben aangetoond dat als een krappaolie bevattende kaars gebrand wordt in een gesloten ruimte, dit ten minste 48 uur effectief is tegen steekmuggen uit het geslacht "Aedes". Voor individuele bescherming tegen deze insecten is krappaolie echter minder effectief dan DEET. 

Krappaolie heeft een bewezen effect tegen de volgende insecten:

In de volgende gevallen is een positief effect van krappaolie wetenschappelijk aangetoond, op proefdieren en "in vitro":

Verder wordt de krappaolie traditioneel in de volgende gevallen gebruikt. In sommige gevallen wordt er nog wetenschappelijk onderzoek verricht om de werking aan te tonen:
Voor oraal gebruik wordt vaak twee milliliter krappaolie in water opgelost en dan ingenomen. Ook wordt het gemengd met honing tegen keelinfecties. Voor extern gebruik wordt de olie direct op de huid aangebracht. In Brazilië doopt men de spons van de "Luffa operculata" soms enkele uren in hete krappaolie en brengt dit dan warm aan op de huid tegen reuma, artritis en huidaandoeningen.

Experimenten met Wistarratten lieten geen toxische effecten van krappaolie zien, hoewel de toxiciteit voor de lever nog nader onderzocht moet worden. Ook zijn er geen schadelijke (teratogene) effecten op zwangere ratten aangetoond.

Traditioneel wordt de olie ook gebruikt voor dieren, met name tegen teken en oorinfecties. Tegen de volgende plagen en parasieten op dieren en planten is de effectiviteit van krappaolie aangetoond:

Effect op de rode lebmaagworm ("Haemonchus contortus") en op "Strongyloides venezuelensis" is niet aangetoond.

Krappaolie wordt verwerkt in zeep, ook vanwege de medicinale werking op de huid, bijvoorbeeld tegen acne. De caboclos (Brazilianen van gemengde inheems-Amerikaanse en Europese afkomst) vermengen het met as en de peul van de cacaoboon om een traditionele zeep te maken. Tegenwoordig worden er ook meer industriële zepen verkocht, in Nederland en Vlaanderen vaak onder de naam andiroba-zeep.

Verder heeft de olie versterkende werking op het haar. Ook kan het worden gebruikt als massageolie.

Inheemse volken mengen de olie met natuurlijke kleurstoffen zoals anatto en brengen deze aan op hun huid, als decoratie maar ook als bescherming tegen insecten. Soms wordt de pap uit het krappazaad hiervoor eerst gebrand.

De olie is goed brandbaar en geeft weinig rook af. Daarom wordt het vaak gebruikt als lampolie, mede vanwege de insectenwerende eigenschappen. In het begin van de 19e eeuw brandde de straatverlichting van de stad Belém hierom op krappaolie. Om dezelfde redenen wordt de olie ook in kaarsen verwerkt.

In Brazilië wordt de olie soms ook op meubelen aangebracht om ze te beschermen tegen termieten.

De Munduruku gebruikten krappaolie om de hoofden van hun vijanden te mummificeren als oorlogstrofee.

Naast de krappaolie zijn er nog andere onderdelen van de boom die medicinale eigenschappen hebben. De bast bevat net als de olie carapine, wat een koortswerende werking heeft. Van de bast wordt ook thee getrokken die ingenomen wordt tegen wormen of op de huid wordt aangebracht tegen verschillende aandoeningen. 

De bladeren worden in water gekookt en op de huid aangebracht tegen jeuk. Van de schil van de vrucht maakt men een afkooksel tegen koorts en darmwormen. Een afkooksel van het zaad wordt ingenomen tegen hepatitis of tetanus, of wordt op de huid aangebracht tegen huidziekten en ringworm.

Krappa wordt ook aangeplant voor grondverbetering. Het kan goed gebruikt worden om secundair bos te verrijken, en voor de restauratie van gedegradeerde terreinen met een vochtige ondergrond. Met name in het Caraïbisch gebied worden de bomen ook voor decoratieve doeleinden gebruikt. Binnen het verspreidingsgebied is het aanplanten en beheren van krappabomen in de zogeheten agroforestry-systemen een deel van de agrarische activiteiten. Tannines uit de bast worden gebruikt in het leerlooien.

In het begin van de jaren 90 werd er maximaal 13.400 m³ krappahout van Brazilië naar de Verenigde Staten geëxporteerd, voor een gemiddelde prijs van US$ 227 per m³. De export steeg naar 120.000 m³ per jaar na de millenniumwisseling, waarvan ongeveer 80% naar de Verenigde Staten.

In de jaren 70 en 80 werd gemiddeld 310 ton krappazaad per jaar vanuit Brazilië geëxporteerd. De handel in krappaolie is sterk toegenomen sinds Yves Rocher er in 2004 een patent op kreeg. Op dit patent is kritiek vanuit het oogpunt van biopiraterij.



</doc>
<doc id="3405357" url="https://nl.wikipedia.org/wiki?curid=3405357" title="Apotheekmuseum">
Apotheekmuseum

Het Apotheekmuseum is een museum te Maaseik, gevestigd aan Markt 46.

Dit huis, "Den Blauwen Leeuw" genaamd, werd gebouwd in 1695, en het huisvestte van 1702-1959 zes generaties apothekers. Daarna kwam het pand, met de complete inventaris, in bezit van de stad Maaseik, die het geheel in 1964 onderbracht bij het Regionaal Archeologisch Museum en opengesteld voor het publiek.

Het museum toont de geschiedenis van de geneeskunst en het apothekerswezen. Er zijn uitstalkasten met tal van potten en flessen in hout, aardewerk en tin, vanaf de 16e tot de 19e eeuw, een gifkast uit 1803, vijzels en diverse andere apothekersgereedschappen. In 2011 werd, door een schenking, een verzameling van 1200 apothekersinstrumenten verworven die afkomstig zijn uit een voormalige apotheek te Valkenswaard. Naast voorwerpen zijn er ook boeken, waarin de apotheker zijn voorraden vergiften moest bijhouden.

Aan de hand van pollenanalyse van onder meer de inhoud van de beerput van de apotheek, kon worden gereconstrueerd welke kruiden er zoal in de apotheek en in de keuken werden gebruikt en aan de hand daarvan werd een kruidentuin aangelegd.

In 2005 stortte de zijmuur van een naburig pand in. Het museum moest ontruimd worden en de reeds in voorbereiding zijnde plannen tot restauratie van gebouw en apotheek werden uitgevoerd van 2010-2012, waarna het museum weer opengesteld werd. Hierbij moest het meubilair van de 20e-eeuwse apotheek weer omgevormd worden naar de toestand zoals die in de 18e eeuw geweest moest zijn. Uiteindelijk werd het museum weer opengesteld.



</doc>
<doc id="3405708" url="https://nl.wikipedia.org/wiki?curid=3405708" title="Everard Home">
Everard Home

Everard Home FRS (Kingston upon Hull, 6 mei 1756 - 31 augustus 1832 Londen) was een Britse chirurg en bioloog. 

Home studeerde bij zijn zwager John Hunter aan het St George's Hospital en begon zijn chirugische loopbaan als asistent-arts in het ziekenhuis te Plymouth. Hij bekwaamde zich ondertussen in de anatomie. Later werkte hij als chirurg in Chelsea. Hij beschreef als eerste het fossiele organisme Ichthyosaurus en publiceerde daarnaast veel over dieranatomie en menselijke anatomie.

In 1787 werd hij toegelaten tot de Royal Society, de Britse academie van wetenschappen en in 1807 werd hem de Copley Medal toegekend, de belangrijkste wetenschapsprijs van dat genootschap.


</doc>
<doc id="3409829" url="https://nl.wikipedia.org/wiki?curid=3409829" title="Innovative Medicines Initiative">
Innovative Medicines Initiative

Het Innovative Medicines Initiative (IMI) is een Europees initiatief om de concurrentiepositie van de Europese Unie te verbeteren op het gebied van onderzoek in de farmacotherapie. 

Het IMI is een gezamenlijk initiatief (publiek-private samenwerking) van het Directorate-General for Research and Innovation van de Europese Commissie (EC), met vertegenwoordiging van de Europese gemeenschap en de Europese federatie van farmaceutische industrie en verenigingen (EFPIA). IMI is opgezet als een Samenwerkend Technologisch Initiatief binnen het zevende raamwerkprogramma. 

Het Innovatieve Medicijnen Initiatief is gericht op het overkomen van de knelpunten binnen de huidige ontwikkeling van geneesmiddelen. Het IMI wordt gefinancierd door de EC en de EFPIA in Brussel en heeft een budget van € 2 miljard, waarmee het de grootste biomedische publiek-private samenwerking ter wereld is.

Er is eerder kritiek geweest op de manier van financiering, waarbij universiteiten een groter deel zouden moeten investeren dan bij EU-financieringsprogramma's. Naast de non-competitieve financiële kanten van de samenwerking in IMI-projecten voor universiteiten belicht dit commentaar ook het punt van toegang tot intellectueel eigendom. 

Als pilootprojecten werden in het voorgaande zesde raamwerkprogramma de onderzoeksprojecten "InnoMed AddNeuroMed" en "InnoMed PredTox" opgezet, om het samenwerkingsverband uit te proberen. Het IMI heeft al meerdere "funding rounds" gedaan: de eerste oproep had het onderwerp veiligheid, de tweede oproep ging over effectiviteit. 


</doc>
<doc id="3437707" url="https://nl.wikipedia.org/wiki?curid=3437707" title="Trochanter major">
Trochanter major

De trochanter major of grote rolheuvel is een botstructuur die deel uitmaakt van het dijbeen. De trochanter major bevindt zich bovenaan (proximaal) aan de buitenzijde (lateraal) van de dijbeenschacht, op de plaats waar zich aan de binnenzijde (mediaal) de dijbeenhals bevindt.

De trochanter major is een grote botstructuur die bij magere personen goed zichtbaar en te palperen is.

Het is het meest aanwezig reliëf. Bij abductie (er verschijnt dan een zichtbare depressie boven de trochanter major) van het heupgewricht waardoor de trochanter major goed zichtbaar en gemakkelijk te herkennen is.

Hier heeft ook de overgang plaats van de musculus tensor fasciae latae in de tractus iliotibialis.



</doc>
<doc id="3437725" url="https://nl.wikipedia.org/wiki?curid=3437725" title="Spina iliaca anterior superior">
Spina iliaca anterior superior

De spina iliaca anterior superior (afgekort SIAS) of voorbovenste darmbeensdoorn is een botstructuur die deel uitmaakt van het darmbeen (os ilium); onderdeel van het bekken. Het is het aanhechtingspunt voor het ligamentum inguinale, de pees van de musculus sartorius of kleermakersspier, en de musculus tensor fasciae latae.

De SIAS is de botknobbel die het meest ventrale deel van het bekken vormt, aan de buikzijde dus. Wanneer men de handen in de zij zet met de duimen naar voren, dan rusten de toppen van de duimen erop. Bij magere mensen is dit knobbeltje gemakkelijk te zien.


</doc>
<doc id="3437742" url="https://nl.wikipedia.org/wiki?curid=3437742" title="Trigonum femorale mediale">
Trigonum femorale mediale

Het trigonum femorale mediale, ook wel eens de driehoek van Scarpa genaamd , is een driehoekige gleuf aan de boven-binnenzijde van de dij. Het ligt iets meer mediaal dan het trigonum femorale laterale. 

De begrenzing van dit trigonum worden gevormd door:

- Lateraal : musculus sartorius
- Mediaal : musculus adductor longus
- Craniaal : ligamentum inguinale

Men kan het trigonum femorale mediale beter zichtbaar maken door middel van een flexie, abductie en exorotatie van de heup (tegen weerstand).


</doc>
<doc id="3437754" url="https://nl.wikipedia.org/wiki?curid=3437754" title="Ligamentum inguinale">
Ligamentum inguinale

Het ligamentum inguinale of de liesband is een band dwars in de liesplooi die loopt vanaf de spina iliaca anterior superior naar het tuberculum pubicum.

Het vormt de basis van de canalis inguinalis.
Verschillende structuren lopen dus diep van dit ligament: musculus psoas major, musculus iliacus, musculus pectineus,
nervus femoralis, arteria femoralis, en vena femoralis.
Nervus cutaneus lateralis, die lateraal de huid van het dijbeen innerveert,
Lymfeklieren (deze kan men ook voelen als 'kleine bolletjes' in het trigonum femorale mediale.)


</doc>
<doc id="3437759" url="https://nl.wikipedia.org/wiki?curid=3437759" title="Tuberculum pubicum">
Tuberculum pubicum

Het tuberculum pubicum of de schaambeensknobbel is een botstructuur van het os pubis dat zelf deel uitmaakt van het os coxae.

Dit tuberculum is als het ware de overgang van de ramus inferior ossis pubis en de ramus superior ossis pubis.
Op dit tuberculum hechten het ligamentum inguinale en de musculus rectus abdominis (de ventrale buikspier) aan. 

Het tuberculum pubicum is palpeerbaar door de liesplooi in caudomediale richting te volgen tot de eerst voelbare botverhevenheid.

De symphysis pubica (=symfyse) verbindt caudaal beide ossa coxarum met elkaar via deze tubercula.


</doc>
<doc id="3437766" url="https://nl.wikipedia.org/wiki?curid=3437766" title="Musculus adductor brevis">
Musculus adductor brevis

De musculus adductor brevis of korte bovenbeenadductor is een spier in de binnenzijde van het bovenbeen die loopt van het schaambeen naar de achterzijde van het bovenste gedeelte van het dijbeen. Hij ligt verdoken onder de musculus adductor longus, de musculus pectineus en de musculus adductor magnus.

Deze spier heeft als voornaamste functie "adductie"; het been wordt naar het andere been toegetrokken. Ook draagt deze spier bij met de flexie van de heup; het naar voren buigen van het bovenbeen met de knie richting de borstkas. Ook wordt de musculus adductor brevis gebruikt om het bovenlichaam te helpen stabiliseren tijdens bewegingen of om het evenwicht te bewaren wanneer men op een bewegende ondergrond staat.

Zoals zijn naam al zelf zegt behoort deze spier tot de adductoren van het bovenbeen.

Deze spier wordt bezenuwd door de nervus obturatorius, zowel de voorste als de achterste tak van deze zenuw hebben vezels die naar respectievelijk de voorzijde en achterzijde van deze spier lopen. Afwijkende anatomische varianten kunnen voorkomen, maar de nervus obturatorius is steeds de belangrijkste zenuw in het aansturen van deze spier.


</doc>
<doc id="3437817" url="https://nl.wikipedia.org/wiki?curid=3437817" title="Straight leg raising test">
Straight leg raising test

De straight leg raising test is een specifieke spierlengtetest. Men gebruikt deze test om de lengte te meten van de hamstrings. 

De patiënt(e) ligt op zijn/haar rug en de therapeut heft het been gestrekt omhoog (vandaar de naam van deze test) , normaal kan de heup minstens 80° gebogen worden. Indien de hamstrings effectief verkort zijn zal een neiging tot knieflexie en ongeveer tegelijk een retroversie van het bekken optreden , gepaard gaande met rekpijn in de spier zelf. 


Bij de straight leg raising test kan men een differentiatie maken tussen neurogene uitstralingspijn en pijn ten gevolge van verkorte hamstrings.




</doc>
<doc id="3437824" url="https://nl.wikipedia.org/wiki?curid=3437824" title="Proef van Tomayer">
Proef van Tomayer

De proef van Tomayer is een oriënterende spierlengtetest voor de hamstrings.

De patiënt moet de grond voor de voeten aantikken met de vingertoppen, waardoor de hamstrings oprekken. Het heiligbeen zou in een normale situatie een horizontale stand moeten innemen.

Een patiënt die verkorte hamstrings heeft, kan met de romp naar voor compenseren of zijn knieën buigen.



</doc>
<doc id="3447751" url="https://nl.wikipedia.org/wiki?curid=3447751" title="Gilles Perrault">
Gilles Perrault

Gilles Perrault, (Parijs 9 maart 1931) is een Frans auteur en journalist. Zijn officiële naam is Jacques Peyroles en zijn vroegste werk verscheen onder het pseudoniem Gil Perrault.

Zoon van een Parijse advocaat en van Germaine Peyroles, christendemocratisch volksvertegenwoordiger voor de Mouvement républicain populaire (MRP), beiden actief in het Verzet, studeerde hij rechten en was vijf jaar advocaat in Parijs.

Als gevolg van zijn legerdienst in Algerije (1955) schreef hij het essay "Les Parachutistes", dat succes kende. Hij kreeg er de eerste Prix Aujourd'hui voor. Hij werd journalist en maakte reportages over India, over Nehru, over de Olympische Spelen 1964 en over de problemen van de zwarte bevolking in de Verenigde Staten.

Hij wijdde zich vervolgens aan de studie van minder bekende aspecten van de Tweede Wereldoorlog, meer bepaald spionage en Verzet. Dit resulteerde in een dozijn avonturenromans die hij tussen 1956 en 1961 publiceerde onder de schuilnaam Gil Perrault.

In 1964 begon hij aan ernstiger werk. Dit werd "Le Secret du jour J" die door een Actiecomité van het Verzet werd bekroond. In 1967 volgde "L'Orchestre rouge", het spionageverhaal over Leopold Trepper en zijn netwerk van sovjetspionnen, dat (ook als film) een nadrukkelijk succes kende.

In 1969 verscheen opnieuw een spionageverhaal in romanvorm, "Le Dossier 51" dat in 1978 werd verfilmd.

In 1978 publiceerde hij "Le Pull-over rouge", het verhaal van de geëxecuteerde kindermoordenaar Christian Ranucci, wiens schuld hij in vraag stelde. Hij vervolgde met boeken over de zaak, in 1995, 2004 en 2006. In 2008 werd hij veroordeeld (in 2009 in beroep bevestigd) voor laster tegenover politiemannen in het kader van de zaak Ranucci.

In 1990 verscheen "Notre ami le roi" waarin een donker portret werd geschilderd van de koning van Marokko Hassan II, aan wie hij een regime gebaseerd op martelpraktijken verweet, meer bepaald ten overstaan van de samenzweerders die hem wilden uit de weg ruimen en van hun familieleden. Het boek zorgde voor diplomatieke moeilijkheden tussen Frankrijk en Marokko.

Vervolgens ging Perrault verder terug in de geschiedenis. Hij schreef een trilogie onder de titels "Le Secret du Roi", "L'Ombre de la Bastille" en "La Revanche américaine", gewijd aan Charles-François de Broglie, chef van de "cabinet secret du Roi" en aan de buitenlandse politiek en de spionagepraktijken onder Lodewijk XV, in de jaren 1740 tot 1785.

Van 1995 tot 2004 publiceerde hij zijn memoires. 
Politiek leunde Perrault aan bij Franse linkse bewegingen en werd communist.

Samen met de zanger Renaud en anderen, stichtte Perrault in 1989 de actiegroep "Ça suffat comme ci", die zich inzette voor het kwijtschelden van de schulden van de ontwikkelingslanden. Hij was ook lid van het erecomité van de "Coordination française pour la Décennie" voor vrede en geweldloosheid. 

In de jaren 1990 was hij zeer actief in de strijd tegen het Front National. In "Libération" schreef hij : « Un adversaire, ça se combat. Mais un ennemi comme Le Pen, ça s'extermine. » Even later rectificeerde hij: « ça s'extermine, politiquement ». 

Hij nam deel aan de stichting van de beweging "Ras l'front", maar distancieerde er zich van in 1996 naar aanleiding van ruzies met Didier Daeninckx en met de "Ligue communiste révolutionnaire".

Perrault zette zich in voor de "Association pour le Droit de Mourir dans la Dignité" . In 2012 ondertekende hij een oproep tot de presidentskandidaten hen vragende zich ertoe te verbinden een wetsontwerp over de legalisatie van euthanasie in te dienen bij het parlement.



</doc>
<doc id="3448007" url="https://nl.wikipedia.org/wiki?curid=3448007" title="Primair scleroserende cholangitis">
Primair scleroserende cholangitis

Primaire Scleroserende Cholangitis (PSC) is een aandoening waarbij de galwegen binnen en buiten de lever chronisch ontstoken zijn (dit in tegenstelling tot een acute cholangitis waarbij alleen grote galwegen buiten de lever acuut ontstoken zijn). Door de ontstekingen ontstaan vernauwingen in de galwegen wat soms leidt tot verstopping. Deze verstoppingen kunnen zorgen voor cholestase in de lever waardoor er cirrose, leverfalen en leverkanker kan optreden. De oorzaak van PSC is nog steeds onbekend maar men vermoedt dat het gaat om een auto-immuunziekte. Meer dan 80% van de PSC-patiënten heeft ook last van colitis ulcerosa.
PSC wordt gekenmerkt door terugkerende opstoten van cholangitis waarbij er progressieve schade en obstructie van de galwegen optreedt. Typische klachten tijdens een opstoot zijn koorts, geelzucht, moeheid en pijn in de rechterbovenbuik.
Naarmate de aantasting van de galwegen toeneemt kunnen volgende symptomen daarbovenop voorkomen:
De standaardbehandeling bestaat uit het bestrijden van de klachten tijdens opstoten zoals de toediening van jeukverzachtende middelen en vitaminesupplementen. Meestal nemen PSC-patiënten ook het medicijn ursodesoxycholzuur. Dit is een galzuur dat van nature ook in de galvloeistof voorkomt en dat geen leverschade veroorzaakt. De rol van ursodesoxycholzuur bij PSC blijft echter controversieel.

Bij grote galwegblokkades kan met behulp van een ERCP een stent geplaatst worden in de galwegen om de doorstroming van galvloeistof te verbeteren.

Bij het optreden van leverfalen ten gevolge van PSC is levertransplantatie een optie.


</doc>
<doc id="3449966" url="https://nl.wikipedia.org/wiki?curid=3449966" title="Lieven Spyckerelle">
Lieven Spyckerelle

Lieven Spyckerelle (Roeselare, 19 januari 1922 - Roeselare, 23 mei 2005) was een Belgische arts, maar is vooral bekend als medestichter en voorzitter van de Orde van 't Manneke uit de Mane.

Lieven Spyckerelle was beroepshalve arts. Hij was als internist tewerkgesteld in het Stedelijk Ziekenhuis van Roeselare. Hij werd vooral bekend om zijn engagementen op sociaal en cultureel vlak. Hij was een bibliofiel en enorm geïnteresseerd in de volkskunde. In 1963 was het met Willem Denys en Karel De Lille de medestichter van de Orde van 't Manneke uit de Mane, een genootschap dat verdienstelijke West-Vlamingen verenigt. De orde werd opgericht nadat de stichters de oude volksalmanak ’t Manneke uit de Mane nieuw leven hadden ingeblazen. Deze oude volksalmanak was in 1930 voor het laatste verschenen. Spyckerelle was als stichtend lid actief in het bestuur en was lange tijd voorzitter.

Spyckerelle was ook geïnteresseerd in genealogie. Samen met de latere gouverneur Leo Vanackere richtte hij ‘De Vlaame Stam’ op, een blad inzake genealogie. In 1980 was hij samen met Lieve Denys een van de medeoprichters van de Roeselaarse afdeling van de Vlaamse Vereniging voor Familiekunde (V.V.F.). Hij werd meteen erevoorzitter wat hij tot zijn overlijden zou blijven. In 1982 was hij stichtend lid van het sociale genootschap ‘De Maten van Peegie’ in Roeselare. Hij was lid van het bestuur (berek genaamd) en bleef dit eveneens tot zijn overlijden in 2005. 

In de jaren 1980 liet hij zijn eigendom op de Grote Markt slopen en bouwde er twee nieuwe woningen met een gevel in de oude Vlaams-regionale bouwstijl zoals er veel dergelijke gevels op de Grote Markt waren.


</doc>
<doc id="3459523" url="https://nl.wikipedia.org/wiki?curid=3459523" title="Connexine-26-mutatie">
Connexine-26-mutatie

connexine-26-mutatie is een beschadiging in het erfelijk materiaal (mutatie) die erfelijke doofheid/slechthorendheid veroorzaakt. Dit is een autosomaal recessieve aandoening; dat wil zeggen dat men de aandoening kan erven als "beide" ouders drager zijn.

Het beschadigde gen is gelegen op chromosoom 13. Door die beschadiging wordt het eiwit connexine-26 (ook wel GJB2 genoemd) niet goed of niet voldoende aangemaakt. Dit eiwit is nodig om potentiaalverschillen in het binnenoor te handhaven. Dat de doofheid niet bij iedereen even ernstig is, komt doordat het gen op verschillende plaatsen kan zijn beschadigd. Er zijn momenteel 44 verschillende mutaties van dit gen beschreven.

Deze afwijking is waarschijnlijk verantwoordelijk voor 50% van erfelijke niet-syndromale doofheid in de westerse landen, en is daarmee verreweg de meest voorkomende oorzaak. Eén op de 35-80 gezonde personen is drager van deze mutatie. In Zuid-Europa komt hij twee keer zo vaak voor als in de Benelux. 20-40% van de gevallen van aangeboren doofheid is te herleiden tot een mutatie van dit gen. Soms neemt de doofheid toe in de loop van het leven.

Doordat de mutatie zo vaak voorkomt en het aantonen ervan relatief eenvoudig is, wordt veelal gerichte diagnostiek naar de connexine-26-mutatie gedaan bij kinderen met een aangeboren doofheid.

De mutatie heeft meestal alleen dubbelzijdige doofheid tot gevolg, maar mutaties in het GJB2-gen worden ook in verband gebracht met enkele syndromen: het Vohwinkelsyndroom en het Bart-Pumphreysyndroom (dit betreft in beide gevallen doofheid gecombineerd met huidafwijkingen).


</doc>
<doc id="3460093" url="https://nl.wikipedia.org/wiki?curid=3460093" title="Gedeutereerd methanol">
Gedeutereerd methanol

Gedeutereerd methanol (ook aangeduid als methanol-d) is een gedeutereerd oplosmiddel met als brutoformule CDO. Het is een isotopoloog van methanol en wordt frequent gebruikt als oplosmiddel in de NMR-spectroscopie. De stof komt bij kamertemperatuur voor als een kleurloze ontvlambare vloeistof. Net als methanol is ook de gedeutereerde variant zeer toxisch.




</doc>
<doc id="3465931" url="https://nl.wikipedia.org/wiki?curid=3465931" title="Sint-Pietershof">
Sint-Pietershof

Het Sint-Pietershof is een voormalig oudemannen- en vrouwenhuis in het centrum van de Noord-Hollandse stad Hoorn. Het complex omvat een hoofdgebouw en een hofje. Zowel het hoofdgebouw als het hofje is nog altijd in gebruik als wooncomplex voor ouderen, maar nu voor ouderen die zelfstandig kunnen wonen.

In 1457 werd op de locatie van het Sint-Pietershof het klooster Sint-Pietersdal gebouwd. Dit klooster werd in 1577 omgebouwd tot oudemannenhuis en het veld dat naast het klooster lag werd ingenomen door de stad. Het veld werd het "Munnickenveld" genoemd, heden ten dage is dat de straatnaam, er kwamen woningen te staan en er werd een gracht aangelegd. In 1614 kreeg het Sint-Pietershof de functie van "tehuis voor ouden van dagen" maar ook dat van "tucht- of werkhuis voor bedelaars en krankzinnigen". In 1617 en 1618 werd het eerste deel daadwerkelijk gebouwd. Na de bouw lag de hoofdingang niet aan het Dal, maar aan het Munnickenveld, de hoofdingang bestaat uit wat nu het Sint Pieterspoortje is. Deze nieuwbouw werd op de fundamenten van het oude klooster gebouwd. De fundamenten zijn ten dele nog als zodanig te herkennen. De kloosterkerk, de Kruisheren- of Dalskloosterkerk, bleef behouden. De kerk werd verbonden met de verlengde westelijke en oostelijke vleugels van het oudemannen- en vrouwenhuis.

In 1692 werd de 230 jaar oude kerk van het voormalige klooster gesloopt, in de plaats daarvan kwam de hoofdvleugel aan het Dal.

De barokke voorgevel met daarop, in het fronton het wapen van Hoorn, is uit 1692. Op de gevel is boven in de eenhoorn van de stad geplaatst. Schuin onder de eenhoorn zijn de wapens van een aantal burgemeesters en van de regenten van het oudemannen- en vrouwenhuis geplaatst. Tussen de ramen in de voorgevel zijn ook twee linten aangebracht met daarop het woord ANNO en in Romeinse cijfers het jaartal 1692.

Het Sint-Pietershof bestaat uit vier vleugels om een binnenplaats. De grootste binnenplaats is het voormalige bleekveld. Aan de achterzijde bevindt zich aan de Spoorstraat het Rozenhofje, ontworpen door Johannes van Reijendam, dat uit 1901 stamt en ook tot het complex van het Sint-Pietershof behoort.

Aan de oostzijde van het hoofdgebouw bevindt zich een poortje dat het hof van de straat afsluit. Dit poortje met Sint Pieter bovenaan stamt uit 1617.

Het hoofdgebouw is in een noordelijk en zuidelijk deel te splitsen. Het zuidelijke deel is eveneens uit 1617. De gangen van de grote binnenplaats stammen uit 1692, net als de voorgevel.

Voor de woningen bevinden zich galerijen. De tongewelven die de galerijen vormen, zijn beschilderd en rusten op voluutconsoles. Aan de galerijen bevinden zich de woningen. De woningen in de 17e-eeuwse vleugels hebben nog de originele eenkamerindeling, de kamers bevatten ook een entresol. De entresols zijn toegankelijk door middel van een losse ladder die in de gang buiten de woning hangt. In de gangen hangen eveneens waterpompen en staan de turfhokken. In de gang bevindt zich een tegelnis uit de 17e eeuw, die in 1958 vanuit huisje nummer 6 naar de gang is overgebracht.

Een aantal onderdelen uit het interieur zijn verplaatst naar het Westfries Museum, dit geldt voor een aantal meubels en lambrisering.

De regentenkamer bevindt zich in de noordoostelijke vleugel van het grote hof. Het plafond is beschilderd en de wanden zijn voorzien van goudleerbehang. In de kamer bevinden zich een aantal onderdelen uit de periode 1767 tot 1779, waaronder een wandbuffet, een schoorsteen met spiegel, en losse wandspiegels met kandelabers.




</doc>
<doc id="3523327" url="https://nl.wikipedia.org/wiki?curid=3523327" title="C3-plant">
C3-plant

Een C-plant is een plant die alleen gebruikmaakt van de basisvorm van de fotosynthese, waarbij de koolstofassimilatie van kooldioxide en water tot uiteindelijk glucose als eerste tussenproduct een carbonzuur oplevert met drie koolstofatomen, 3-fosfoglyceraat. Het is een van de drie typen fotosyntheseprocessen bij planten, naast de C-plant en de CAM-plant. Zo'n 95% van de plantaardige biomassa bestaat uit C-planten.

De katalysator hierbij is het enzym Rubisco en het resulterende 3-fosfoglyceraat wordt in de Calvincyclus omgezet in glucose of sacharose, zetmeel en cellulose, afhankelijk van de behoefte van de plant. Naast deze carboxylase-activiteit vindt echter ook de omgekeerde oxygenase-activiteit plaats door het enzym. Hierbij bindt het enzym zuurstof en produceert kooldioxide, fotorespiratie genoemd. Hoe hoger de verhouding zuurstof/kooldioxide, hoe meer fotorespiratie er plaatsvindt en hoe minder suikers er geproduceerd worden. Dit speelt vooral een rol bij hogere temperaturen omdat de huidmondjes zich dan ten dele sluiten om overmatige waterverdamping tegen te gaan. Hierbij kan 20 tot 50% van de gebonden koolstof weer verloren gaan.

Aangezien C-planten fotorespiratie vermijden, zijn deze beter geschikt voor warme klimaten. C-planten komen meer voor in gematigde streken.


</doc>
<doc id="3527292" url="https://nl.wikipedia.org/wiki?curid=3527292" title="C4-plant">
C4-plant

Een C-plant is een plant die niet alleen gebruikmaakt van de basisvorm van de fotosynthese zoals de C-plant, maar eerst een tussenstap uitvoert waarbij een verbinding met vier koolstofatomen wordt gemaakt – vandaar de naamgeving.

Bij deze planten wordt de opname of fixatie van kooldioxide ruimtelijk gescheiden van de verwerking ervan tot suikers. Via een tussenstap wordt eerst door het enzym fosfoenolpyruvaat-carboxylase (PEP-carboxylase) een oxaalacetaat geproduceerd dat daarna wordt omgezet tot malaat of soms aspartaat. Bij het PEP-carboxylase vindt geen oxygenase-activiteit plaats, er wordt geen zuurstof gebonden. Het is een van de drie typen fotosyntheseprocessen bij planten, naast de C-plant en de CAM-plant. Bij deze laatste wordt de opname van kooldioxide niet ruimtelijk gescheiden van de verwerking ervan tot suikers, maar in de tijd. Bekende C-planten zijn mais, suikerriet en gierst. De meeste behoren tot de grassen.

Het malaat of aspartaat wordt naar het enzym Rubisco gebracht waar het weer wordt omgezet in kooldioxide en pyruvaat. Hierna wordt hetzelfde proces gevolgd als bij C-planten. Door de verhoogde kooldioxideverhouding treedt er echter veel minder fotorespiratie op door Rubisco dan bij C-planten. Hierdoor gaat vrijwel geen gebonden koolstof verloren en kunnen meer suikers geproduceerd worden. Zo'n 5% van de plantaardige biomassa bestaat uit C-planten. Het zijn dan ook relatieve nieuwkomers in de evolutie van planten en ontstond waarschijnlijk pas aan het einde van het Tertiair.

Doordat C-planten fotorespiratie vermijden, zijn deze beter geschikt voor warme klimaten. C-planten komen meer voor in gematigde streken.


</doc>
<doc id="3540831" url="https://nl.wikipedia.org/wiki?curid=3540831" title="Klauw">
Klauw

Een klauw is een kromme nagel van een roofdier. Ze bestaan uit hoorn, dezelfde stof waaruit het schild van een schildpad bestaat. De klauwen van de katachtigen zijn intrekbaar, bij andere dieren niet. In de vlezige schede is de nagel beschermd, als de spier zich opspant komt de nagel uit de schede. De klauwen worden meestal gebruikt om te jagen, voedsel te verscheuren, vechten en om te klimmen.

In anatomisch Latijn wordt voor "klauw" ook "falcula" gebruikt. Dit begrip betekent oorspronkelijk "sikkeltje", en is vervolgens ook (overdrachtelijk) "klauw" gaan betekenen. Het woord is een verkleiningvorm van "falx", sikkel.


</doc>
<doc id="3541354" url="https://nl.wikipedia.org/wiki?curid=3541354" title="Jan van Gooswilligen">
Jan van Gooswilligen

Jan Cornelis van Gooswilligen (Baarn, 12 juli 1935 - De Wijk, 19 december 2008) is een Nederlands voormalig hockeyer.

Van Gooswilligen speelde vanaf 1958 58 interlands voor de Nederlandse hockeyploeg, waarvan 38 als aanvoerder. De buitenspeler maakte deel uit van de selecties die deelnamen aan de Olympische Spelen van 1960 en de Olympische Spelen van 1964. Na zes jaar zwaaide hij af als hockeyinternational. In de Nederlandse competitie speelde Van Gooswilligen voor SCHC uit Bilthoven, waarmee hij in 1959 landskampioen werd. Na zijn hockeycarrière werd Van Gooswilligen uroloog. Hij richtte daarnaast samen met zijn vrouw het Sport Medisch Adviescentrum (SMA) op.


</doc>
<doc id="3549537" url="https://nl.wikipedia.org/wiki?curid=3549537" title="Distale tubulus contortus">
Distale tubulus contortus

De distale tubulus contortus (DCT) is een buisvormig onderdeel van een functionele eenheid van de nier, de nefron.

In de distale tubulus contortus vinden voornamelijk de volgende processen plaats:

De DCT wordt gevolgd door de verzamelbuis. In de verzamelbuis vindt de laatste selectieve terugresorptie plaats, waarna de voorurine of ultrafiltraat urine mag worden genoemd. De urine komt achtereenvolgens in de calix minor, de calix major en de ureter terecht, en vervolgens in de urineblaas.


</doc>
<doc id="3552161" url="https://nl.wikipedia.org/wiki?curid=3552161" title="Kaliumfosfonaten">
Kaliumfosfonaten

Kaliumfosfonaten is het mengsel van kaliumwaterstoffosfonaat (KHPO, CAS-nummer 13977-65-6) en dikaliumfosfonaat (KHPO, CAS-nummer 13492-26-7) dat men verkrijgt door de reactie van fosfonzuur (HPO) met kaliumhydroxide (KOH).

De Europese Commissie heeft deze stof goedgekeurd als fungicide en opgenomen in de lijst van toegelaten gewasbeschermingsmiddelen, met ingang van 1 oktober 2013. De stof is werkzaam tegen verschillende schimmelziekten op wijnstokken.

Kaliumfosfonaten zijn volledig mengbaar met water. Ze zijn niet toxisch of irriterend en evenmin genotoxisch of carcinogeen.




</doc>
<doc id="3552237" url="https://nl.wikipedia.org/wiki?curid=3552237" title="Anne De Paepe">
Anne De Paepe

Anne De Paepe (Gent, 4 oktober 1955) is een Belgische hoogleraar in de humane en medische genetica aan de Faculteit Geneeskunde en Gezondheidswetenschappen van de Universiteit Gent en diensthoofd van het Centrum Medische Genetica in het Universitair Ziekenhuis te Gent. Zij is de huidige rector van de Universiteit Gent, als opvolgster van Paul Van Cauwenberge.

De Paepe behaalde het diploma van doctor in de genees-, heel- en verloskunde aan de Universiteit Gent in 1980 en werd erkend als specialist Inwendige Ziekten in 1985. Ze specialiseerde zich verder in de medische genetica en werd als FWO-navorser verbonden aan het Centrum Medische Genetica van het UZ Gent met een onderzoeksproject over erfelijke bindweefselaandoeningen. In dit kader voerde ze een studieverblijf door van één jaar in het MRC, Northwick Park Hospital in Londen, UK. 

Ze startte vervolgens een eigen onderzoeksactiviteit in het Centrum Medische Genetica van de UGent en richtte er een diagnostisch en onderzoekslaboratorium voor erfelijke bindweefselziekten op. In 1987 behaalde ze een doctoraat in de biomedische wetenschappen en in 1992 werd ze geaggregeerde voor het Hoger Onderwijs in de Medische Genetica aan de UGent. Vanaf 1993 werd ze diensthoofd van het Centrum Medische Genetica, UZ Gent en deeltijds hoofddocent aan de Faculteit Geneeskunde. In 1997 werd ze deeltijds hoogleraar, in 2000 buitengewoon hoogleraar en in 2003 gewoon hoogleraar.

Onder haar leiding groeide het Centrum Medische Genetica uit tot een multidisciplinair genetisch centrum met meer dan 150 werknemers. Ze zetelt als expert in meerdere nationale en internationale wetenschappelijke verenigingen in haar vakgebied. Ze is co-auteur van meer dan 330 publicaties in wetenschappelijke vakbladen.

Haar onderzoekswerk werd bekroond met meerdere wetenschappelijke prijzen, waaronder de Antoine Marfan Award USA en de Marcel Vastesaegerprijs van de Vereniging voor Cardiologie.

Op 15 mei 2013 werd zij verkozen als rector van de Universiteit Gent, voor een mandaat van vier jaar dat inging op 1 oktober 2013. Ze volgt Paul Van Cauwenberge op, die gedurende 8 jaar de universiteit bestuurde. Freddy Mortier werd verkozen als vice-rector.

Anne De Paepe vervulde de volgende taken:



</doc>
<doc id="3552241" url="https://nl.wikipedia.org/wiki?curid=3552241" title="Willy Peers">
Willy Peers

Willy Lucien Herman Peers (Kain, 17 maart 1924 – 30 november 1984) was een Belgisch arts, activist en humanistisch vrijdenker die zich gedurende zijn leven inzette voor het doorbreken van verscheidene sociale taboes en die streed tegen verschillende vormen van onrecht. Het bekendst werd hij door zijn inspanningen om vrouwen in de best mogelijke omstandigheden hun vruchtbaarheid te kunnen regelen en hun zwangerschap te kunnen laten voldragen maar ook als voorvechter in de strijd voor de legalisering van de verspreiding van anticonceptie en voor abortus in België.

Willy Peers werd op 17 maart 1924 geboren te Kain, in de Belgische provincie Henegouwen.

Zijn vader was beroepsofficier die haast de gehele Eerste Wereldoorlog gevangen zat. Tijdens W.O. II zou Willy Peers zelf het Verzet vervoegen om de zogenaamde Service du travail obligatoire (Verplichte werkdienst) te omzeilen. Later zou hij ook in het Geheim Leger actief zijn als medische kracht.

In 1942 sloot hij zich als achttienjarige aan bij de Kommunistische Partij van België (KPB), waar hij gedurende heel zijn leven lid zou van blijven .

Meteen na de oorlog begon hij aan zijn artsenopleiding aan de Université Libre de Bruxelles (ULB). Peers zou in 1953 afstuderen als chirurg en verloskundige en zich daarna verder specialiseren als gynaecoloog in het Brusselse ziekenhuis UMC Sint-Pieter onder leiding van professor Jean Snoeck. Deze bracht hem ook de techniek van het pijnloos bevallen bij.

Van epidurale anesthesie was in die tijd nog geen sprake. Het pijnloos bevallen, ook wel de psycho-profylactische methode genoemd, werd rond 1951 ontwikkeld te Leningrad door de arts A.P. Nikolajev, op basis van de theorieën van Pavlov. De angst voor en tijdens een bevalling en de hieruit volgende pijn zou volgens de Russische dokter geconditioneerd zijn. Het zou dus gaan om een aangeleerde reflex die weer kon worden weggenomen door verbale suggestie, ademhalingsoefeningen en controle van het lichaam. De werkwijze werd over de hele U.S.S.R. verspreid en de Parijse dokter Fernand Lamaze, die de techniek aldaar had leren kennen, verfijnde ze en maakte ze bekend in het Westen. Hoewel dit in wezen een techniek was die haar oorsprong had gevonden in een communistisch regime, bleek ze ook in onze contreien efficiënt en populair .

Peers zou in het begin van de jaren 1950 België rondreizen om lezingen te geven omtrent de methode van het pijnloos bevallen. De heersende opvattingen en het feit dat Peers communist was, zorgde evenwel ook voor tegenkantingen. In 1956 later zou Paus Pius XII zich evenwel in een toespraak behoorlijk genuanceerd uitlaten over de kwestie van de pijnloze bevalling en stellen dat het mocht . Enkele facetten van de methode zijn bovendien nog steeds in zwang.

Tezelfdertijd ijverde Peers eveneens voor probleemloze toegang tot anticonceptie voor Belgische vrouwen. Ook dit was niet vanzelfsprekend aangezien het verspreiden van en reclame maken voor voorbehoedsmiddelen illegaal was in België. Dat bleef zelfs zo tot 1973. Bovendien hoorde in de optiek van Peers abortus bij een adequate familieplanning; België was één van de weinige Europese landen waar abortus verboden bleef sinds de betreffende wet van 1867 die voorzag om een overtredende arts te veroordelen tot een gevangenisstraf van twee tot vijf jaar maar ook de vrouw in een zaak zou kunnen bestraffen. Al snel stond Peers tegenover drie institutionele opponenten: de katholieke Kerk, die een niet te onderschatten maatschappelijke invloed had, de wetgevende macht en de Orde der Geneesheren.

Van de laatstgenoemde zou hij dan ook in 1955 een eerste sanctie krijgen omwille van zijn voordrachten en zijn hulp aan vrouwen die anticonceptie wensten. Hij zou het daarna nog geregeld aan de stok krijgen met dit orgaan en tegen schorsingen aanlopen . In 1959 werd hij benoemd tot adjunct-directeur van het Centrum voor Verloskunde en Gynaecologie van de Provincie Namen maar enkele jaren later zou hij door maatregelen die de Orde had opgelegd in dit hospitaal geen patiënten meer mogen zien. Pas in 1985, weliswaar postuum, zouden alle strafmaatregelen door het Hof van Cassatie worden opgeheven. Daarenboven was Peers sinds 1964 zeer actief in de Groupe d’Études pour une Reforme de la Médecine (GERM), een vereniging van progressieve artsen die heel wat aspecten van de geneeskunde in België ten gronde wensten te verbeteren maar daardoor ook botsten met de Orde .

Vanaf 1970 begon Peers met het uitvoeren van zwangerschapsafbrekingen. Hij deed dit zoals steeds vanuit een sterke overtuiging, in de best mogelijke medische conditie en zelfs zonder zijn praktijk clandestien in te richten. Ook dit besluit tot daadwerkelijke actie kwam voort uit Peers’ sociale bewogenheid en rechtvaardigheid, vooral omtrent wat met de seksualiteit van vrouwen had te maken. Ondertussen bleef hij niet alleen de binnenlandse politiek en de publieke opinie bespelen met dit brede thema, maar evenzeer de medische wereld. De beslissingen van de Orde van Geneesheren vocht hij onophoudelijk aan, samen met zijn advocaten Jean Fonteyne en Roger Lallemand. Deze laatste zou overigens later als politicus van de PS, samen met Lucienne Herman-Michielsens van de PVV, aan de wieg staan van de wet van 1990 die abortus in België zou depenaliseren.

Uiteindelijk werd de betwiste gynaecoloog op 16 januari 1973 in voorhechtenis genomen op aanklacht van een abortus te hebben uitgevoerd bij een zevenentwintigjarig meisje met een mentale achterstand dat werd verkracht. Hij zou vijfendertig dagen opgesloten blijven terwijl de steun voor Peers aangroeide. Er werden actiecomités opgericht en er werden regelmatig grote protestmarsen gehouden . Zelf zou hij blijven aanvoeren dat abortus al langer op grote schaal bestond in België en niet altijd in de beste omstandigheden – met complicaties en de dood tot gevolg. Hij benadrukte daarbij het respect voor het leven en voor de waardigheid van de mens en de vrouw in het bijzonder.

Hoewel het gerecht weet had van een driehonderdtal zwangerschappen die Peers tot die tijd had voltrokken, zou hij niet voor de Raadkamer moeten verschijnen . Zijn strijd had niet alleen abortus op de politieke agenda geplaatst, de zaak-Peers en de maatschappelijke implicaties die deze had, zorgden meteen ook voor een legalisering van anticonceptie in datzelfde jaar onder de regering-Leburton I. Wat betreft abortus was het echter nog niet zover; dit zou pas op 3 april 1990 uit het Strafwetboek worden gehaald met een wisselmeerderheid in het parlement en nadat de voltallige regering het wetsvoorstel had moeten goedkeuren in de plaats van de toenmalige koning Boudewijn I, die dit had geweigerd op grond van morele bezwaren .

Willy Peers zou dit evenwel niet meer meemaken: hij overleed op 30 november 1984.

Het abortuscentrum te Antwerpen, opgericht in 1986, heet officieel het Dr. Willy Peers Centrum.


</doc>
<doc id="3553524" url="https://nl.wikipedia.org/wiki?curid=3553524" title="Karel Pyck">
Karel Pyck

Karel Pyck (Torhout, 13 maart 1938) is een Belgische psychiater. 

Hij doceerde tussen 1970 en 2001 kinder en jeugdpsychiatrie aan de KU Leuven. 

Hij richtte mee de klinische afdeling van de jeugdpsychiatrie in het UZ Gasthuisberg op en tevens het vertrouwenscentrum "Kind en Gezin in Nood" te Leuven. 

In 2001 ging hij met emeritaat. 

Hij schreef onder andere het boek "Misbruik en macht". 



</doc>
<doc id="3555043" url="https://nl.wikipedia.org/wiki?curid=3555043" title="Bakkersastma">
Bakkersastma

Bakkersastma of "farinose" is een beroepsastma, die een allergische reactie bij bakkers veroorzaakt en wordt veroorzaakt door meelstof en broodverbeteraars.



</doc>
<doc id="3555643" url="https://nl.wikipedia.org/wiki?curid=3555643" title="Broomfenolblauw">
Broomfenolblauw

Broomfenolblauw is een kleurstof uit de trifenylmethaankleurstoffen. Het is een gebromeerd derivaat van fenolrood. Het is een pH-indicator met omslaggebied 3,0-4,6. Een waterige oplossing ervan kleurt blauw-violet bij een pH boven 4,6 (basische kleur) en geel bij een pH beneden 3 (zure kleur). In het tussenliggende gebied kleurt de oplossing groen en groengeel.


</doc>
<doc id="3555665" url="https://nl.wikipedia.org/wiki?curid=3555665" title="Fenolrood">
Fenolrood

Fenolrood is een kleurstof uit de trifenylmethaankleurstoffen. Het wordt gebruikt als pH-indicator met omslaggebied 6,6-8,2. Een waterige oplossing ervan kleurt rood bij een pH boven 8,2 (basische kleur) en geel bij een pH beneden 6,6 (zure kleur). Het wordt onder meer gebruikt om veranderingen in de pH van celculturen op te volgen.


</doc>
<doc id="3555926" url="https://nl.wikipedia.org/wiki?curid=3555926" title="Zon's Hofje">
Zon's Hofje

Het Zon's Hofje, ook wel Zonshofje, is een hofje aan de Amsterdamse Prinsengracht. Het hofje is rond 1765 gebouwd voor Doopsgezinde vrouwen van 50 jaar en ouder. In de loop van de 19e eeuw is het complex uitgebreid met twee panden aan de Prinsengracht. Deze panden tellen beide meerdere verdiepingen.

Sinds 1967 zijn de vrouwelijke bewoonsters allemaal jongeren, de laatste bejaarde bewoonster is dat jaar verhuisd en het hofje kreeg de bestemming van studentenhuis. Op 1 september 1970 is het complex als rijksmonument ingeschreven in het monumentenregister.

In 1752 werd de Doopsgezinde kerk die op de plek van het huidige hofje stond overbodig naar aanleiding van verschillende fusies tussen gemeentes. In 1764 werd de aanzet voor de bouw van het huidige hofje genomen. Het hofje zou dienst gaan doen als oude vrouwenhof. In 1765 konden de eerste vrouwen hun intrek nemen. Bijna 20 jaar later, in 182, werd het hofje uitgebreid met twee panden: Prinsengracht 173 en 175. In het pand op nummer 173 kwam de regentenkamer, de opzichterwoning en een aantal kamers voor een aantal bewoonsters. Het huis op nummer 175 werd verhuurd.

In 1893 werd het hof wederom uitgebouwd, ook het bestaande hof werd verbouwd. Na de verbouwing bood het hof ruimte aan 32 bewoonsters.

Het hofje heeft enige vorm van concurrentie ondervonden van het Rijpenhofje, dat hofje werd in 1913 gemoderniseerd. Hierdoor gaven meer dames voorkeur aan het Rijpenhofje dan aan het Zon’s hofje. Omdat het hofje leegstand begon te vertonen werd besloten om de kamers ook aan doopsgezinde meisjes en sociaal werksters te gaan verhuren. Nadat de laatste bejaarde bewoonster verhuisde werd het hofje een hofje voor doopsgezinde studentes.

Het hoofdgebouw telt drie verdiepingen en heeft een schilddak met dakkapellen. In de gevel boven de ingang naar de bovenwoningen is een gevelsteen met daarop een voorstelling van de Ark van Noach geplaatst. Op de afbeelding staan een aantal dieren die twee aan twee de Ark betreden. Onderwijl worden ze beschenen door een stralende zon. Onder de afbeelding staat de tekst: "De Arke Noach".
Aan de zijkanten van de afbeelding dienen twee S-voluten als lijst. Direct boven de voorstelling is een jaartalsteen aangebracht met daarin in het jaartal: MDCCLXV, Latijns schrift voor 1765. Boven deze jaartalsteen is een zonwijzer aangebracht. Tussen de zonnewijzer en de gevelsteen is de volgende tekst van Bernardus de Bosch geplaatst:

De rest van het exterieur is sober te noemen,

Het hofje had in de tijd van de opening voor elke bewoonster op de zolder een hok voor de opslag van turf en een droogruimte voor de was. Elke woning was voorzien van een bedstede en een eigen stookplaats. De woningen op de begane grond hadden elk een eigen ingang en een kelder, de bovenwoningen beschikten elk over een zolderverdieping.


</doc>
<doc id="3555961" url="https://nl.wikipedia.org/wiki?curid=3555961" title="Parenteraal">
Parenteraal

Parenteraal is de toedieningsvorm van geneesmiddelen of voeding anders dan via het maag-darmstelsel (enteraal). 

Parenterale toedieningsvormen zijn bijvoorbeeld:

Geneesmiddel


</doc>
<doc id="3556116" url="https://nl.wikipedia.org/wiki?curid=3556116" title="Disetronic Medical Systems">
Disetronic Medical Systems

Disetronic Medical Systems Inc was een farmaceutische firma die in 1984 werd opgericht en gevestigd was te Burgdorf. Het was voornamelijk gespecialiseerd in infuussystemen en toebehoren waaronder insulinepompen.

Disetronic werd opgericht door de broers Willy en Peter Michel. In 2003 werd de firma opgesplitst in een gedeelte rond infuussystemen wat overgenomen werd door de holding Roche AG (Roche Insulin Delivery Systems Inc.) en een gedeelte rond injectiesystemen dat verderging onder de naam Ypsomed (Ypsomad Injection Systems) .



</doc>
<doc id="3556229" url="https://nl.wikipedia.org/wiki?curid=3556229" title="Propionylchloride">
Propionylchloride

Propionylchloride of propionzuurchloride is het acylchloride van propionzuur. Het is een kleurloze tot gele, heldere vloeistof met een prikkelende geur. Het is een licht ontvlambare en corrosieve stof. De vloeistof reageert hevig met water, waardoor waterstofchloride vrijkomt.

Propionylchloride kan bereid worden door propionzuur te laten reageren met thionylchloride of oxalylchloride.

Propionylchloride wordt gebruikt als bouwsteen in de organische synthese. Het kan gebruikt worden bij acyleringen, zoals de Friedel-Craftsacylering van aromatische verbindingen.

Het kan ook gebruikt worden om esters van propionzuur te bereiden. Dit kan door de reactie van propionylchloride met een alcohol. Amiden propionzuur worden bereid door reactie van propionylchloride met een amine. Een voorbeeld hiervan is propanil, dat bereid wordt uit 3,4-dichlooraniline.



</doc>
<doc id="3556730" url="https://nl.wikipedia.org/wiki?curid=3556730" title="Musculi interossei dorsales pedis">
Musculi interossei dorsales pedis

De musculi interossei dorsales pedis zijn skeletspieren in de voet die de derde en vierde tenen abduceert. De tweede teen is aan weerszijden voorzien van spieren en beweegt bij aanspannen van beide niet. De krachtige "musculi interossei dorsales pedis" worden met de "musculi interossei plantares pedis" gebruikt om de tenen te richten bij grote inspanning.


</doc>
<doc id="3556739" url="https://nl.wikipedia.org/wiki?curid=3556739" title="Musculi interossei plantares pedis">
Musculi interossei plantares pedis

De musculi interossei plantares pedis zijn skeletspieren in de voet die de drie kleinste tenen adduceren. De krachtige "musculi interossei dorsales pedis" worden met de "musculi interossei plantares pedis" gebruikt om de tenen te richten bij grote inspanning.


</doc>
<doc id="3557685" url="https://nl.wikipedia.org/wiki?curid=3557685" title="Hilary Koprowski">
Hilary Koprowski

Hilary Koprowski (Warschau, 5 december 1916 – Philadelphia, 11 april, 2013) was een Pools-Amerikaanse immunoloog en viroloog, bekend omdat hij het eerste poliovaccin ontwikkelde.

Koprowski werd geboren in een joods gezin te Warschau en bezocht daar het Mikołaj Rej Gymnasium en, sinds zijn twaalfde, het conservatorium waar hij piano studeerde. Hij promoveerde in 1939 als arts aan de plaatselijke universiteit. Ook zijn conservatorium-opleiding sloot hij met een promotie af, eerst in Warschau en na zijn vlucht in 1939/40 nogmaals aan de "Accademia Nazionale di Santa Cecilia" in Rome. 

Na de Duitse overval op Polen vluchtten Koprowski en zijn vrouw Irina eerst naar Rome en van daar via Frankrijk, Spanje en Portugal naar Brazilië, waar hij een baan kreeg bij de Rockefeller Foundation in Rio de Janeiro, waar hij zich met onderzoek naar vaccins met levende virussen tegen de Gele koorts.

Na de Tweede Wereldoorlog verhuisde het echtpaar naar Pearl River in de staat New York, waar Korprowski een positie bij het bedrijf "Lederle Laboratories", de farmaceutische tak van "American Cyanamid" waar hij zijn onderzoek voortzette met het poliovirus.


</doc>
<doc id="3558918" url="https://nl.wikipedia.org/wiki?curid=3558918" title="Alexion Pharmaceuticals">
Alexion Pharmaceuticals

Alexion Pharmaceuticals is een Amerikaans farmaceutisch bedrijf gespecialiseerd in weesgeneesmiddelen voor zeldzame aandoeningen. Het bedrijf ontwikkelde soliris tegen het Hemolytisch-uremisch syndroom en Paroxismale nachtelijke hemoglobinurie. Dit geneesmiddel kost vanwege het lage verbruik 385.000 euro per patiënt per jaar en is thans Alexions enige verkochte product. Het bedrijf doet verder onderzoek naar het immuunsysteem en manieren om te vermijden dat het gezond weefsel aantast.

Alexion Pharmaceuticals werd in 1992 opgericht in New Haven (Connecticut). In 2000 verhuisde het hoofdkantoor naar Cheshire en werd eveneens het startbedrijf Proliferon overgenomen, dat antilichamen produceerde. Sinds april 2011 noteert Alexion op de NASDAQ-100. In december dat jaar werd het Canadese Enobia Pharma Corp overgenomen. Enobia had het geneesmiddel asfotase alpha ontwikkeld tegen hypofosfatasemie.

In 2011 verschafte Alexions Duitse divisie gratis soliris aan patiënten in Duitsland toen daar een e. coli-epidemie uitbrak. 

In april 2013 ontstond een controverse in België toen bekend raakte dat het RIZIV de soliris-behandeling van een zevenjarige jongen (die leed aan de zeldzame nierziekte aHUS) niet terugbetaalde omdat het te duur was. In mei kwam aan het licht dat het bedrijf zelf (via haar PR-bureau), en zonder medeweten van de ouders, achter het naar buiten brengen van dat verhaal zat om de regering onder druk te zetten om het geneesmiddel terug te betalen. Begin mei kwam Minister van Volksgezondheid Laurette Onkelinx met Alexion overeen soliris vanaf 1 juli terug te betalen als het bedrijf daar een lagere prijs tegenover stelt (later bleek dat dit neerkwam op een korting van 5% op de door de firma gevraagde prijs), en tot 1 juli de kosten op zich nam. In juli spande de koepel van farmabedrijven pharma.be een rechtszaak aan tegen Alexion nadat die laatste middels een verzoekschrift een spreekverbod had opgelegd met betrekking tot een intern onderzoek naar Alexion. In de rechtszaak was in maart 2015 nog steeds geen uitspraak. In dezelfde maand lekte de inhoud van het 1-pagina lange contract van onbepaalde duur uit in de pers. Het contract was vooral controversieel omdat het een kostbaar precedent schiep inzake terugbetaling van dure weesgeneesmiddelen, en niet of moeilijk te herzien was.


</doc>
<doc id="3560890" url="https://nl.wikipedia.org/wiki?curid=3560890" title="Shigeo Fukuda">
Shigeo Fukuda

Shigeo Fukuda (福田 繁雄,"Fukuda Shigeo"; 4 februari 1932 - 11 januari 2009) was een Japanse kunstenaar die bekend werd door de door hem gecreëerde optische illusies. Daarnaast was hij grafisch ontwerper en maakte hij posters.

Zijn bekendste werk is mogelijk "Lunch With a Helmet On" uit 1987. Dit is een bouwsel van aan elkaar gesoldeerd bestek dat, wanneer het van bovenaf op de juiste manier belicht wordt de schaduw van een motorfiets geeft.


</doc>
<doc id="3561335" url="https://nl.wikipedia.org/wiki?curid=3561335" title="Pio Valenzuela">
Pio Valenzuela

Pio Valenzuela (Polo, 11 juli 1869 - 6 april 1956) was een Filipijns revolutionair en politicus. Hij was een van de leiders van de Katipunan en was later van 1919 tot 1925 gouverneur van de provincie Bulacan.

Pio Valenzuela werd geboren op 11 juli 1869 in Polo, tegenwoordig een barangay in Valenzuela in Metro Manilla. Zijn ouders waren Francisco Valenzuela en Lorenza Alejandrino, beide van goede afkomst. Valenzuela studeerde na het voltooien van het Colegio de San Juan de Letran medicijnen aan de University of Santo Tomas, waar hij in 1895 zijn diploma behaalde. Tijdens zijn studie sloot hij zich in juli 1892 aan bij de ondergrondse revolutionaire beweging Katipunan, die toen pas net een week bestond. Hij behoorde samen met Andres Bonifacio en Emilio Jacinto tot de geheime kamer van de beweging. In maart 1896 kwam de eerste editie van de Kalayaan, het nieuwsblad van de Katipunan uit. Valenzuela was redacteur van deze eerste editie en schreef ook een van de artikelen. Na het verschijnen van de Kalayaan nam het ledental van de Katipunan fors toe. Daarnaast hielp hij actief mee bij het oprichten van lokale afdelingen van de beweging.

In juni 1896 werd hij door Andres Bonifacio naar Dapitan gestuurd om de concrete plannen van de Katipunan om een revolutie te starten met José Rizal te bespreken. Rizal reageerde negatief op de plannen van de Katipunan. Hij zei hem dat de Filipijnse Revolutie niet begonnen diende te worden voor er voldoende wapens en munitie geregeld was. Na de ontdekking van de Katipunan door de Spaanse autoriteiten vluchtte hij op 20 augustus naar Balintawak. Op 1 september gaf hij zich over na een amnestiedecreet van de Spaanse gouverneur-generaal Ramon Blanco. Hij werd door de Spanjaarden opgesloten in Fort Santiago. Later werd hij gedeporteerd naar Spanje waar Valenzuela werd veroordeeld tot een levenslange gevangenisstraf. Hij zat vast in Madrid, Malaga, Barcelona en Melilla in Afrika. 

Na de Vrede van Parijs kwam hij op vrije voeten en keerde hij in april 1899 terug in de Filipijnen. Daar werd hij eerst weer kort gevangengezet, omdat hij beschouwd werd als een radicale propagandist. Later dat jaar werd hij benoemd tot de eerste burgemeester van zijn geboorteplaats Polo. Ook was hij van 1902 tot 1995 leider van het militaire district in zijn provincie. Later werd hij in 1919 gekozen tot gouverneur van de provincie Bulacan. In 1922 werd hij herkozen voor een nieuwe termijn. Hij stond bekend als iemand die hard optrad tegen fraude en corruptie. Na het einde van zijn 2e termijn als gouverneur in 1925 schreef hij zijn memoires over de revolutie en was hij actief als dokter. Zijn memoires werden door historici met scepsis ontvangen, omdat zijn relaas nogal wat inconsistenties bevatten.

Valenzuela overleed in 1956 op 86-jarige leeftijd. Hij was vanaf 1900 getrouwd met Marciana Castro en kreeg met haar tien kinderen. De stad waarin zijn geboorteplaats Polo nu ligt is ter ere van hem Valenzuela genoemd.



</doc>
<doc id="3561336" url="https://nl.wikipedia.org/wiki?curid=3561336" title="Dierenartsspecialist">
Dierenartsspecialist

Een dierenartsspecialist is doorgaans een dierenarts die na zijn basisopleiding als dierenarts een bijkomende gesuperviseerde opleiding volgt tot specialist dierenarts. Deze opleiding is op Europees vlak gestructureerd. De overkoepelende organisatie European Board of Veterinary Specialisation (EBVS) omvat alle Europese colleges die erkend worden of in een erkenningsfase zitten. 

Een dierenartsspecialist heeft na zijn/haar opleiding tot dierenarts een 4 jarige aanvullende opleiding gevolgd in een deelgebied van de diergeneeskunde. Om dierenartsspecialist te blijven moet de specialist zich elke 5 jaar laten herregistreren. 

De eerste dierenartsspecialisten werden in 1951 door de beroepsgroep (AVMA) in de Verenigde Staten erkend. De eerste dierenartsspecialisten waren pathologen en specialisten veterinaire volksgezondheid. In 1957 volgden de specialisten laboratoriumdieren. 

In 1977 besloot de algemene vergadering van de Koninklijke Nederlandse Maatschappij voor Diergeneeskunde (KNMvD) dat er een Nederlands systeem moest komen voor het opleiden van dierenartsspecialisten. Door veel discussie's duurde het nog meer dan tien jaar voordat de eerste Nederlandse dierenartsspecialist erkend was. 

Sinds 1 januari 2003 staat het Nederlands Veterinair Specialistenregister alleen nog open voor microbiologen, dierenartsspecialisten in de veterinaire volksgezondheid en Europees-erkende dierenartsspecialisten. Specialisten die voor 2003 in het register zijn opgenomen, blijven hun Nederlandse titel houden, mits ze aan de herregistratie-eisen voldoen. 

Het Europese systeem van dierenartsspecialisten startte in 1992. De in Nederland ontwikkelde structuur werd grotendeels overgenomen. In 1996 werd de overkoepelende organisatie, de European Board of Veterinary Specialisation (EBVS), ingeschreven bij de Kamer van Koophandel in Utrecht . Onder de EBVS hangen inmiddels 25 "Colleges" waarbinnen de verschillende specialismen zijn ondergebracht 

In 2015 zijn er 25 Colleges en 34 specialismen ondergebracht bij de EBVS. Een actuele lijst met alle colleges en specialismen is terug te vinden op de website van de EBVS . Voor de leesbaarheid zijn de officiële titels hier vertaald en per diersoort gecategoriseerd.

Cardiologie, chirurgie, gedrag, interne geneeskunde, neurologie, oncologie, spoed en intensieve zorg, tandheelkunde.<br>

Chirurgie, interne geneeskunde, tandheelkunde.<br>

Chirurgie, rundergezondheid.<br>

Dierentuindieren, kleiner herkauwers, kleine zoogdieren, laboratoriumdieren, pluimvee, slangen, varkens, vissen, vogels, wildlife.<br>

Anesthesiologie en pijnbestrijding; diagnostische beeldvorming; diervoeding; dierwelzijn, ethiek en wetgeving; farmacologie en toxicologie; laboratorium diagnostiek; oogheelkunde; parasitologie; veterinaire volksgezondheid; voortplanting

Gespecialiseerde dierenartsen gebruiken de titel dierenartsspecialist die gevolgd wordt door het specialisme. Europees-erkende specialisten gebruiken daarnaast een afkorting die verwijs naar het college waarbij ze zijn aangesloten. Deze begint altijd met de letters EC. Een titel kan er bijvoorbeeld als volgt uitzien: "drs. J. Jansen, dierenartsspecialist interne geneeskunde der dezelschapsdieren, ECVIM". Amerikaans-erkende specialisme gebruiken een vergelijkbaar systeem, waarbij de naam van het college start met AC (bijvoorbeeld ACVIM). 

Verwarrend genoeg zijn er er ook Europese Societies die vergelijkbare afkortingen gebruiken. Deze starten met ES, bijvoorbeeld de ESVIM. Elke dierenarts kan lid worden van een society. Aan lidmaatschap is slechts een verplichting tot betalen van contributie verbonden.

De dierenartsen die een nieuw specialisme ontwikkelen, worden na erkenning door de EBVS, als "specialisten op uitnodiging" of "de facto"-erkend. 

Als het specialisme is erkend, wordt een opleidingstraject vormgegeven die een dierenarts moet volgen om dierenartsspecialist te worden. In de regel duurt een dergelijke opleiding 4 jaar. In deze periode moet de specialist in opleiding (SIO) een patiëntenregistratie bijhouden, verplichte trainingen volgen en minimaal 4 publicaties in peer-reviewed tijdschriften hebben. Voor de Europese erkenning moet een examen worden afgelegd. 

Dierenartsspecialisten moeten zich elke 5 jaar laten herregistreren. De specialist moeten dan aantonen dat hij/zij in het betreffende specialisme werkzaam is en voldoende geaccrediteerde nascholing volgt en/of geeft. 

Er is op dit moment geen wettelijke bescherming van de titel dierenartsspecialist. Zowel het Nederlandse als Europese merk is privaatrechtelijk beschermd. 

Het aantal Europees-erkende dierenartsspecialisten is toegenomen van 267 in 1996 naar meer dan 3300 in 2015. <br>
In Nederland waren in 2015 242 dierenartsspecialisten geregistreerd. In België 171. 

De meeste dierenartsspecialisten werken aan een van de faculteiten diergeneeskunde. Dierenartsspecialisten kunnen onder andere ook werkzaam zijn in privé-dierenklinieken, gezondheidsdiensten, laboratoria, de voedselverwerkende industrie, onderwijs en overheid.



</doc>
<doc id="3561355" url="https://nl.wikipedia.org/wiki?curid=3561355" title="Veterinaire chirurgie">
Veterinaire chirurgie

Veterinaire chirurgie omvat alle heelkundige ingrepen die op dieren uitgevoerd worden. 

De doorsnee dierenarts is opgeleid om de meeste routine-ingrepen uit te voeren en heeft in tegenstelling tot de huisarts nog steeds de bevoegdheid om dit te mogen doen. Sinds 1991 is op Europees niveau het European College of Veterinary Surgery (ECVS) opgericht dat dierenartsen erkend die een doorgedreven training in chirurgie hebben gevolgd. De titel van Diplomate of the European college of Veterinary Surgery kan slechts verkregen worden na een opleiding van drie tot vier jaar en na het slagen in een examen dat jaarlijks door het ECVS georganiseerd wordt. 

In de Verenigde Staten bestaat al langer een gelijkaardige organisatie (ACVS), welke model gestaan heeft bij de opstart van het ECVS. De eerste lichting van Europese specialisten chirurgie werden trouwens geëxamineerd door deze Amerikaanse specialisten. De erkenning als dierenartsspecialist chirurgie is in België door de Orde der dierenartsen enkel toegestaan aan dierenartsen die het Europees diploma hebben behaald. Deze erkenning als specialist chirurg betekent meestal ook dat de kennis, routine en ervaring in chirurgie groter zal zijn dan bij de doorsnee dierenarts die naast zijn/haar andere dierenartsactiviteiten zich niet exclusief op chirurgie kan toespitsen.

Het onderscheid tussen een dierenarts en dierenartschirurgspecialist is echter niet zo doorgedreven als in de humane geneeskunde. Ook wettelijk is er geen onderscheid tussen wat respectievelijk al dan niet als gespecialiseerde diergeneeskundige chirurgie beschouwd wordt. Men kan een Europees specialist chirurgie terugvinden via de website van het ECVS.



</doc>
<doc id="3561394" url="https://nl.wikipedia.org/wiki?curid=3561394" title="Nederlandse Vereniging voor Rode Kruishonden">
Nederlandse Vereniging voor Rode Kruishonden

De Nederlandse Vereniging voor Rode Kruishonden werd opgericht in 1909 en ontbonden in 1967. Het doel van de vereniging was: het africhten van honden voor het opsporen van gewonden op het slagveld en voor de dienst van het Rode Kruis in het algemeen.

In 1908 namen kapitein J.H.H. Dommers en kapitein jhr. C.A.J. Meijer het initiatief tot oprichting van de "Nederlandsche Vereeniging voor Roode Kruis-honden". De vereniging werd opgericht op 28 januari 1909 en goedgekeurd op 27 mei 1909 bij K.B. nr. 7. In Duitsland, Engeland, Frankrijk, Italië, Rusland en Zweden bestonden reeds verenigingen voor Rode Kruishonden. In 1911 werd een regeling getroffen tussen de vereniging en het hoofdcomité van het Nederlandse Rode Kruis. Daarbij kwam de Rode Kruishonden-vereniging rechtstreeks onder het hoofdcomité te staan en zou zij te allen tijde haar honden ter beschikking stellen van het Hoofdcomité. De koninklijke voorzitters van het Rode Kruis, Prins Hendrik en Prinses Juliana, traden op als beschermheer en -vrouwe van de vereniging.

De aanleiding voor de oprichting van een Rode Kruishondenvereniging was dat door de ontwikkeling van de vernietigingskracht van wapentuig werd verwacht dat het aantal slachtoffers in toekomstige oorlogen zou toenemen en de slagvelden onvoldoende zouden kunnen worden afgezocht naar gewonden. De Rode Kruishond had als reddingshond de taak de gewonden op een slagveld op te sporen en dit aan zijn geleider duidelijk te maken. In de Eerste Wereldoorlog werden voor het eerst ook Nederlandse Rode Kruishonden ingezet. Volgens enkele verslagen zouden de Rode Kruishonden uit verschillende landen honderden gewonden hebben gered die anders op het slagveld waren achtergebleven.

Na de Tweede Wereldoorlog bleek dat de doelstelling niet meer paste in de moderne maatschappij. De vereniging werd op 27 januari 1967 officieel ontbonden.

De vereniging hield zich met name bezig met het keuren van reddingshonden en hun begeleiders als zij een verbintenis wilden aangaan met de "Rode Kruis-Honden Brigade". Een door de hond behaald certificaat "Rode Kruis Hond" bleef destijds twee jaar geldig en moest vervolgens steeds vernieuwd worden. Gedurende deze twee jaar verbonden de eigenaars zich om hun honden twee jaar ter beschikking te houden van het hoofdcomité van het Nederlandse Rode Kruis. Aan het diploma was aanvankelijk een premie verbonden van 25 gulden, later 50 gulden. Verder ontvingen de eigenaars een compleet Rode Kruis uniform, een Rode Kruis armband, een legitimatiebewijs, een verbandpakje en een Rode Kruis zadel. Als men werd opgeroepen voor actieve dienst kreeg men een bezoldiging van 3 gulden per dag (ongehuwden 2,5 gulden), voedsel en huisvesting. Als een eigenaar tijdens actieve dienst een ongeluk overkwam, kon hij een pensioen krijgen.

Om het diploma "Rode Kruis Hond" te verkrijgen, moest de hond voldoen aan de volgende eisen:

1. Op het commando "zoek gewonden" moest de hond voorwaarts gaan en het terrein doorzoeken.

2. Het melden van de vondst moest geschieden:

N.B. De geleider mocht de hond niet op kortere afstand dan 10 meter volgen, noch deze door commando's of tekens tot blaffen aanzetten.


</doc>
<doc id="3564461" url="https://nl.wikipedia.org/wiki?curid=3564461" title="AP50">
AP50

AP50 en CH50 zijn laboratoriumbepalingen die de verschillende activeringsroutes (de klassieke en de alternatieve) van het complementsysteem testen op mogelijke onstekingsreacties.

Het gaat om functionele bepalingen, wat wil zeggen dat de activiteit gemeten wordt. In deze testen wordt gekeken naar het vermogen van het complement om rode bloedcellen beladen met antistoffen, te doen lyseren. De hoeveelheid serum die nodig is om 50% van een bekende hoeveelheid rode bloedcellen te lyseren, is dan een maat voor de hemolytische activiteit van het complement.

Bij een tekort aan een van de complementfactoren (door genetische afwijkingen of door verbruik) kunnen de AP50/CH50-waarden verlaagd zijn. Verhoogde waarden kunnen juist gemeten worden tijdens een acutefaserespons, zoals bij bijvoorbeeld een ontsteking. Tijdens deze acutefaserespons zijn de concentraties van complementfactoren verhoogd.



</doc>
<doc id="3564471" url="https://nl.wikipedia.org/wiki?curid=3564471" title="Apolipoproteïne">
Apolipoproteïne

Apolipoproteïnen zijn samengestelde complexen, bestaand uit eiwitten, lipiden (bijvoorbeeld cholesterol) en triglyceriden.

De eiwitten fungeren tevens als receptor of als co-enzym. De buitenkant is waterminnend, terwijl de binnenkant de (watervrezende) lipiden bevat. Op deze manier kunnen slecht oplosbare vetten toch in de bloedsomloop getransporteerd worden.

De naamgeving van apolipoproteïnen is gebaseerd op de dichtheid van de deeltjes. Oorspronkelijk werden deze deeltjes ook op basis van hun dichtheid van elkaar gescheiden door middel van ultracentrifuge. High-density-lipoproteïnen (HDL) zijn de kleinste deeltjes, intermediate-, low- (LDL) en very-low-density-lipoproteïnen zijn groter.



</doc>
<doc id="3565343" url="https://nl.wikipedia.org/wiki?curid=3565343" title="Elize Grendel">
Elize Grendel

Elize Grendel (Gouda, 26 december 1899 - Haastrecht, 5 december 1986) was een Nederlandse apotheker en historicus.

Grendel werd in 1899 in Gouda geboren als zoon van de apotheker Elize Grendel en Maria Avink. Grendel behoorde tot een geslacht van apothekers, waarvan de leden vanaf de 18e eeuw het apothekersvak in Gouda uitoefenden. Hij zette het apothekersbedrijf van zijn vader aan de Lange Tiendeweg voort. Grendel combineerde zijn belangstelling voor de farmacie met die voor de geschiedenis. In 1957 promoveerde hij aan de gemeentelijke universiteit van Amsterdam op een proefschrift over de ontwikkeling van de artsenijbereidkunde in Gouda, waarin hij de ontwikkeling beschreef van het bereiden van geneesmiddelen vanaf 1393 tot 1865.

Grendel, die in het huis "de Vijf Platanen" in het naburige Haastrecht woonde, bleef zich in zijn geboortestad Gouda bezighouden met monumentenzorg. Hij kocht enkele oude panden op, die hij liet restaureren. Zo werd in de periode van 1959 tot 1965 het monumentale pand 't Grendeltje uit de 17e eeuw in zijn opdracht teruggebracht in zoveel mogelijk de oorspronkelijke staat. Ook het monumentale pand In de Spieringen uit de 18e eeuw in de Spieringstraat werd door hem gerestaureerd.

Grendel verzamelde zowel literatuur op zijn vakgebied als voorwerpen gerelateerd aan de farmacie. Hij was mede-initiatiefnemer van het inrichten van een historische apotheek in het Museum Gouda. Zijn verzameling maakt deel uit van de collectie van het Nationaal farmaceutisch museum in Gouda, waarvan een van de zalen de "Grendelzaal" is genoemd. Ook was hij medeoprichter van de "Kring voor de geschiedenis van de Pharmacie in de Benelux".

Grendel trouwde op 20 april 1926 te Gouda met Jane Maier. Voor zijn verdiensten voor de stad Gouda ontving hij in 1974 de erepenning van de gemeente. Grendel overleed in december 1986 op 85-jarige leeftijd. Hij werd begraven op de begraafplaats IJsselhof in Gouda.



</doc>
<doc id="3565608" url="https://nl.wikipedia.org/wiki?curid=3565608" title="Jan Tytgat">
Jan Tytgat

Jan Tytgat (6 januari 1963) is een Belgisch toxicoloog en professor aan de KU Leuven. Tytgat leidt het Labo voor Toxicologie en Bromatologie en is directeur van de afdeling biofarmaceutische wetenschappen van de dienst Research & Development van de KU Leuven (LRD). Hij publiceerde al meer dan 150 wetenschappelijke artikels en won onder meer de prijs van de onderzoeksraad van de KU Leuven en de driejaarlijkse Prijs Dr. Edouard Delcroix van het Vlaams Instituut voor de Zee. Van 2004 tot 2011 was Tytgat voorzitter van de Europese afdeling van de International Society on Toxinology.

Eind april 2013 pleitte professor Tytgat ervoor om een proefproject op te starten waarbij de overheid zelf cannabis zou kweken om zo de illegale cannabisteelt in te perken. In november opperden Tytgat, econoom Paul De Grauwe en criminoloog Tom Decorte opnieuw voor een door de overheid gereguleerde cannabismarkt.



</doc>
<doc id="3565843" url="https://nl.wikipedia.org/wiki?curid=3565843" title="Johannes Gerardus Willem Frederik Bik">
Johannes Gerardus Willem Frederik Bik

Johannes Gerardus Willem Frederik Bik (Gouda, 3 september 1906 - aldaar, 1 oktober 1989) was een Nederlandse huisarts en historicus.

Bik werd in 1906 in Gouda geboren als zoon van de manufacturier Jacobus Johannes Bik en Batje Jacoba Kerper. Hij studeerde medicijnen aan de Universiteit Utrecht. Na zijn afstuderen in 1933 werd hij huisarts in Gouda. Bik combineerde zijn belangstelling voor medische zaken met die voor geschiedenis. Hij promoveerde in 1955 aan de universiteit van Amsterdam op een proefschrift over vijf eeuwen medisch leven in een Hollandse stad, waarin hij de ontwikkeling van de gezondheidszorg in Gouda beschreef vanaf de middeleeuwen. Hij schreef diverse biografische artikelen over Gouwenaren op medisch terrein, onder andere over Anna van Hensbeek, Willem Frederik Büchner, Boudewijn Ronsse en Jan Bleuland. Daarnaast zette Bik zich in voor het behoud van het cultureel erfgoed in Gouda. Van zijn hand verschenen artikelen over monumentale gebouwen in Gouda. Ook beschreef hij de geschiedenis van de Evangelisch-Lutherse Gemeente van Gouda, een kerkgenootschap waar hij deel van uitmaakte en waarvan hij bestuurlijke functies vervulde. Hij nam het initiatief tot restauratie van de Sint-Joostkapel, de lutherse kerk van Gouda. Hij zette zich in voor de restauratie van het monumentale pakhuisje "De Eendracht" aan de Nieuwehaven. Door zijn inspanningen kon de chirurgijnskamer in het Museum Gouda gerestaureerd en heringericht worden. Op politiek terrein was hij actief voor de Anti-Revolutionaire Partij. Hij maakte van 1945 tot 1953 namens deze partij deel uit van de Goudse gemeenteraad.

Bik trouwde op 20 september 1933 te Gouda met Aartje Jacoba Margaretha Hamerslag. Hij overleed in oktober 1989 op 83-jarige leeftijd. Vanwege zijn verdiensten voor de stad Gouda werd Bik in 1973 benoemd tot ereburger van de stad. In 1983 werd hij benoemd tot ridder in de Orde van Oranje-Nassau. Voor zijn activiteiten tijdens de Tweede Wereldoorlog werd hij onderscheiden met het verzetskruis. Ook werd hij - na een voorzitterschap van ruim dertig jaar van de historische vereniging "Die Goude" - in 1985 benoemd tot erevoorzitter van deze vereniging.



</doc>
<doc id="3570600" url="https://nl.wikipedia.org/wiki?curid=3570600" title="Israel Zeehandelaar">
Israel Zeehandelaar

Israel Zeehandelaar (Assen, 1878 - Amsterdam, 1932) was zenuwarts en publicist.

Dr. I Zeehandelaar was van 1906 tot 1927 verbonden aan de Gemeentelijke Geneeskundige en Gezondheidsdienst van Amsterdam, nadat hij eerder als tijdelijk Officier van Gezondheid en schoolarts had gediend. Hij heeft op uiteenlopende terreinen onderzoek gedaan. Naast suikerziekte had vooral hersenonderzoek zijn belangstelling, en hij promoveerde in 1920 aan de Gemeente Universiteit op een neurologisch onderwerp tot doctor in de geneeskunde. Gespecialiseerd tot zenuwarts werd hij actief in de psychotherapie. Hij heeft een aantal wetenschappelijke en populaire publicaties over diverse onderwerpen verzorgd.


</doc>
<doc id="3585309" url="https://nl.wikipedia.org/wiki?curid=3585309" title="Hexaan-2,5-dion">
Hexaan-2,5-dion

Hexaan-2,5-dion is een diketon met als brutoformule CHO. Het is een toxisch metaboliet van hexaan. De zuivere stof komt voor als een heldere kleurloze vloeistof, die relatief goed oplosbaar is in water.

De synthese van hexaan-2,5-dion kan plaatsgrijpen via verschillende methoden.





Hexaan-2,5-dion reageert met aminogroepen. Een belangrijke kandidaat in levende systemen wordt gevormd door de primaire aminogroep in de zijketen van het aminozuur lysine. In eerste instantie ontstaat een pyrrool. Oxidatie van de pyrroolkern kan aanleiding geven tot crosslinks, hetgeen gepaard gaat met verlies van functionaliteit van het eiwit. Op zijn beurt kan dit aanleiding geven tot gezondheidsproblemen.

Hexaan-2,5-dion kan via het metabolisme omgezet worden in 2,5-dimethylfuraan.

Het vrije elektronenpaar op stikstof reageert met een van het carbonyl-koolstofatomen, waarbij een hemiaminal ontstaat. Een heterocyclische structuur ontstaat als ook de tweede carbonylgroep met het stikstofatoom reageert. In deze reactie ontstaat een derivaat van pyrrolidine: 2,5-dihydroxy-2,5-dimethylpyrrolidine (met nog een substituent op het stikstofatoom). Het ontstane cyclische, maar wel verzadigde, molecule verliest vervolgens twee moleculen water, waarbij een N-gesubstitueerd 2,5-dimethylpyrrool ontstaat. De reactie is daarmee een variant van de Paal-Knorr-synthese.

Hexaan-2,5-dion wordt als oplosmiddel voor celluloseacetaat, conserveringsmiddelen, verven en lakken toegepast. In de synthetisch organische chemie wordt de stof als beschermende groep voor primaire amines gebruikt, onder andere in de synthese van geneesmiddelen.

Hexaan-2,5-dion is een metaboliet van hexaan. De reacties van hexaan-2,5-dion kunnen aanleiding geven tot gezondheidsproblemen: irritatie van de ogen en slijmvliezen, ontvetting en oranje-bruin gekleurde irritatie en ontstekingen van huid, en eventueel bewusteloosheid. Ook veel symptomen van een chronische vergiftiging met hexaan worden toegeschreven aan 2,5-hexaandion als reactief metaboliet: tintelingen en kramp in armen en benen, gevolgd door een algemene spierzwakte. In ernstige gevallen treedt atrofie van de skeletspieren op, in combinatie met verlies van coördinatie en problemen met het zicht.

Vergelijkbare problemen treden op in diermodellen. De gemeenschappelijke oorzaak van de problemen is de degeneratie van het perifeer zenuwstelsel, en in een later stadium ook van het centraal zenuwstelsel, beginnend bij de distale delen van de langere en dikkere axonen.

Hexaan-2,5-dion heeft ook een toxische werking in de spermatogenese door de beschadiging van de Sertoli-cellen, die het epitheel vormen in een deel van de zaadkanaaltjes.


</doc>
<doc id="3587436" url="https://nl.wikipedia.org/wiki?curid=3587436" title="Integratieve therapie">
Integratieve therapie

Integratieve therapie beschrijft benaderingen binnen psychotherapie die elementen van twee of meer therapeutische referentiekaders (scholen) integreren. 

Norcross en Goldfried (2005) beschrijven vier routes om tot integratie te komen.





</doc>
<doc id="3589557" url="https://nl.wikipedia.org/wiki?curid=3589557" title="Hampson Sisler">
Hampson Sisler

Hampson Albert Sisler (New York City, 13 augustus 1932) is een Amerikaans componist, dirigent, organist en oogarts.

Sisler had als kleine jonge al groot muzikaal talent; hij kon al op vijfjarige leeftijd het piano bespelen. Van zijn moeder kreeg hij de eerste pianoles. Later kreeg hij van plaatselijke muziekleraren piano- alsook orgelles. Toen hij elf jaar was, focusseerde hij zich op de orgel en speelde in diverse kerken. Met zijn verbazende uitvoeringen werden bekende muzikanten attent op zijn talent zoals David McWilliams, toen organist en koorleider aan de Sint Bartholomeüskerk in New York City; hij werd zijn eerste grote mentor. Later werd eveneens Norman Coke-Jephcott van de Kathedraal Saint John the Divine in New York City attent op hem en hij kreeg de kans zijn eerst openbaar concert te geven aan de orgel in deze kathedraal. Hij werd het jongste lid van de "American Guild of Organists" op 17-jarige leeftijd. Hij studeerde aan het Trinity College of Music in Londen en behaalde zijn diploma als uitvoerend organist en orgelleraar. 

Hij is muziekdirecteur van de Central Presbyterian Church in New York City, een functie die in het verleden onder anderen door de bekende componist Charles Ives uitgeoefend werd.

Naast zijn werkzaamheden als organist is hij bezig als componist en heeft meer dan 100 werken voor verschillende genres gepubliceerd. In New York City is hij zeer bekend als een oogarts (Ophthalmologist). Hij is 2e voorzitter van de "International Society for Orbital Disorders" (I.S.O.D.) in Amsterdam.










</doc>
<doc id="3591271" url="https://nl.wikipedia.org/wiki?curid=3591271" title="Zelfmoord in China">
Zelfmoord in China

Statistieken over zelfmoord in China zijn controversieel. Onafhankelijke studies leveren vaak cijfers op die niet overeenstemmen met de officiële cijfers van de overheid. Op basis van data uit 1999 kwam de overheid uit op een gemiddelde van 13.9 (van elke 100,000 Chinezen), wat veel lager is dan in de andere landen in Oost-Azië: Japan (23.8) en Zuid-Korea (31.2).
Aan de hand van dezelfde data kwam het Beijing Suicide Research and Prevention Centre op een gemiddelde van 28.7, een studie van het Global Burden of Disease-instituut kwam op 30.3.

Verschillen in onderzoeksresultaten tussen de Chinese overheid en onafhankelijke onderzoeken komen vaker voor, bijvoorbeeld wat betreft cijfers over verkeersongevallen en het budget voor het leger.

De meest recente overheidsstatistieken komen dichter in de buurt van de cijfers van onafhankelijke onderzoekers: 23.3. Ook met dit cijfer behoort China tot één van de hoogste 'zelfmoordenlanden' ter wereld.

In China plegen vrouwen meer zelfmoord dan mannen: volgens de overheid pleegden van de 100,000 mensen gemiddeld 13 mannen en 14.8 vrouwen zelfmoord, dat was toen het twee na hoogste zelfmoordcijfer voor vrouwen ter wereld. Bangladesh is ook een van de weinige landen waar zelfmoord vaker voorkomt onder vouwen dan bij mannen.

Een studie in 2008 wees aan dat vrouwenzelfmoorden in China 3 keer zoveel meer voorkwamen dan zelfmoorden bij mannen en dat er 3 keer zoveel meer zelfmoorden gepleegd werden op het platteland dan in de stad. Er bleek ook uit dat onder jonge volwassenen en senioren een sterke stijging plaatsvond. Het aantal zelfmoorden in China lag volgens dit onderzoek 2 tot 3 keer hoger dan het wereldgemiddelde. Opvallend was het lage percentage van psychiatrische patiënten, met name klinische depressie onder de overledenen.

Volgens een onderzoeksartikel zijn er jaarlijks 300,000 zelfmoorden in China; wat zou betekenen dat meer dan 30% van de zelfmoorden in de wereld in China plaatsvinden.

Volgens een artikel in het AD van 2011 pleegt ongeveer elke 90 seconden iemand zelfmoord in China. Onder mannen tussen de 15 en 34 is het zelfs doodsoorzaak nummer 1. 

Slechte werkomstandigheden in Chinese fabrieken zijn als oorzaak van hoge zelfmoordcijfers genoemd: in 2010 deden 18 werknemers van de Foxconn fabrieken in China (waar Apple producten worden gemaakt) een zelfmoordpoging, waarvan er 14 lukten, als een gevolg van erbarmelijke werkomstandigheden."


</doc>
<doc id="3596900" url="https://nl.wikipedia.org/wiki?curid=3596900" title="Ringslangplatstaart">
Ringslangplatstaart

De ringslangplatstaart ("Laticauda colubrina") is een slang uit de familie koraalslangachtigen (Elapidae). Het verspreidingsgebied omvat zuidelijk Azië en Australië tot delen van Midden-Amerika.

De lichaamskleur is zwart met witte banden over het gehele lichaam; de staartpunt is sterk lateraal afgeplat. De kop is deels zwart van kleur en heeft een masker van gele vlekken. De vrouwtjes zijn bijna anderhalf maal zo groot als de mannetjes. Hoewel de lichaamslengte van vrouwelijke exemplaren doorgaans tussen een en anderhalve meter ligt, kunnen ze veel langer worden, met uitwassen tot ruim drie meter.

De ringslangplatstaart is zeer giftig, maar is niet agressief en bijt alleen als hij wordt aangevallen. Op het menu staan voornamelijk palingen en andere vissen. In Azië worden vissers vaak geconfronteerd met de slang als ze hun netten leeghalen, maar beten van de ringslangplatstaart zijn zeldzaam. De slang wordt ook commercieel gevangen om het vlees en de huid. Daarnaast valt de slang ten prooi aan roofvogels en sommige haaien. 

De slang is zowel 's nachts als overdag actief. De ringslangplatstaart is een zeebewoner die soms aan land gaat, bijvoorbeeld voor de paring en de afzet van de eieren. Het voedsel wordt altijd in zee buitgemaakt. 

De wetenschappelijke naam van de soort werd voor het eerst gepubliceerd door Johann Gottlob Schneider in 1799. Oorspronkelijk werd de soort in het geslacht "Hydrus" geplaatst, en was de volledige naam "Hydrus colubrinus". Later werden de slang de geslachten "Coluber", "Anguis", "Hydrophis" en "Platurus" toegekend. Afhankelijk van het grammaticaal geslacht van de geslachtsnaam is het epitheton "colubrinus of "colubrina.

De naam "Laticauda" betekent vrij vertaald 'brede staart' en is een samentrekking van de Latijnse woorden "latus" (breed) en "cauda" (staart). De soortnaam 'colubrina' betekent slangachtig.

De Nederlandstalige naam "ring-slang-plat-staart" slaat op de ringvormige banden over het gehele lichaam en het feit dat de staart peddel-achtig is afgeplat. Ook in andere talen wordt vaak verwezen naar de opvallende bandering op het lichaam, zoals het Engelse 'banded sea krait'. In de Engelse taal wordt de soort ook wel 'yellow-lipped sea krait' (geel-lip-zeekrait) genoemd, wat een verwijzing is naar de gele voorzijde van de kop. In het Duits wordt de slang 'Nattern-Plattschwanz' genoemd, naar de afgeplatte staartpunt. De Chinese naam is 黃唇青斑海蛇 en betekent "geellippige" (黃唇) "wit gestreepte" (青斑) "zeeslang" (海蛇).

De ringslangplatstaart is een vertegenwoordiger van de familie koraalslangachtigen (Elapidae), waartoe ook de cobra's en de mamba's behoren. Het is een in zee levende slang, maar behoort niet tot de zeeslangen (onderfamilie Hydrophiinae). De slang wordt tot het geslacht van de platstaarten ("Laticauda") gerekend; dit is een groep van acht soorten die veel op elkaar lijken en allemaal rond Azië leven. Platstaarten kunnen aangemerkt worden als in zee levend als het de voedselgewoonten betreft, ze vertoeven de rest van hun tijd op het land. De 'echte' zeeslangen uit de onderfamilie Hydrophiinae zijn veel sterker aan het leven in zee aangepast. Zeeslangen zijn permanente zeebewoners die zelfs hun jongen levend baren in de zee. Ze hebben veel beter ontwikkelde zoutklieren zodat ze zeewater als drinkwater kunnen gebruiken.

De ringslangplatstaart heeft het grootste verspreidingsgebied van alle soorten platstaarten uit het geslacht "Laticauda".

De soort komt voor in delen van zuidelijk en zuidoostelijk Azië, langs de kust van de Indische Oceaan aan de kust van China (Taiwan), India, Indonesië, Nieuw-Guinea, Maleisië, Myanmar, Oost-Timor, Sri Lanka en Vietnam. Daarnaast is de slang te vinden op de eilandengroepen Andamanen, Melanesië, Nicobaren, Polynesië, Vanuatu en de Salomonseilanden. In Japan is de slang aangetroffen op de Riukiu-eilanden. Daarnaast is de slang te vinden in delen van kustgebieden van Midden-Amerika en zuidelijk Noord-Amerika in de landen El Salvador, Mexico en Nicaragua. Ten slotte komt de slang ook voor langs de kust van Australië (in de staten Nieuw-Zuid-Wales en Queensland), Nieuw-Zeeland, de Fiji-eilanden en Nieuw-Caledonië.

Het dier is een bewoner van warme wateren, meer specifiek van mangroven en koraalriffen in kuststreken van tropische gebieden. Op open zee wordt de slang alleen migrerend aangetroffen. De ringslangplatstaart is op sommige eilanden zeer talrijk en kan onder vrijwel ieder object op de bodem worden aangetroffen. Vaak worden planten, koralen en rotsspleten als schuilplaats gebruikt. De slang kan landinwaarts tot op een hoogte van veertig meter boven zeeniveau worden gevonden.

De ringslangplatstaart heeft opvallende lichaamskleuren die ook bij andere soorten platstaarten voorkomen.

De kop is afgerond en heeft een overwegend zwarte kleur en er is een maskerachtige gele tekening aanwezig. Met name de delen van de voorzijde van de kop zijn geel; de bovenzijde van de kop is voornamelijk zwart; de gele kleur loopt aan de dorsale zijde van de snuitpunt aan de voorzijde tot aan de voorzijde van de frontaalschub. De onderzijde van de kop is zwart en ook is er een zwarte oogstreep aanwezig die loopt van het oog tot in de nek.

Net als andere slangen zijn het patroon, de vorm en de aantallen van de schubben op het lichaam uniek voor de soort. Vooral de schubben aan de kop verschillen per soort wat betreft de configuratie en die hebben ook bijna allemaal een aparte naam.

Aan de bovenzijde van de kop is de frontaalschub gelegen, dit is de grootste schub van de kop en deze bedekt het grootste deel van de bovenzijde van de kop. Achter de frontale schub zijn twee grote parietale schubben gelegen, die een niervormige contour hebben.

De ogen zijn rond en van gemiddelde grootte en de pupil is rond. Aan de bovenzijde van het oog is een grote schub aanwezig, de supraoculaire ("supra" = boven, "oculair" = van het oog) schub. Voor het oog is een enkele preoculaire ("pre" = voor) schub gelegen; veel slangen hebben meer van deze schubben. Achter het oog zijn twee postoculaire ("post" = achter) schubben gepositioneerd.

De neusgaten bevinden zich aan de zijkant van de kop. Ze hebben een ventielachtig klepje zodat zeewater niet zomaar binnen kan dringen. Ieder neusgat is gelegen in een nasaalschub. Tussen de nasaalschubben aan weerszijden van de kop zijn twee internasaalschubben ("inter" = tussen) aanwezig. Achter de internasalen is vaak een ongedeelde schub gelegen. Dit is een verschil met de kop van gewone platstaart ("Laticauda laticaudata"), die nooit een dergelijke 'extra' schub heeft.

De rostraalschub ("rostrum" = snuit) is de voorste schub van de bovenkaak, de schub is precies boven de mondopening gelegen. De rostraalschub is ongedeeld en bestaat uit een enkele plaat. De rostraalschub is bij deze soort hoger dan zij breed is. Aan de onderkaak is de mentale schub aanwezig aan de voorzijde. Achter het rostrum (aan de bovenzijde ) zijn de bovenlipschubben of supralabiaalschubben gelegen. De derde en vierde supralabiaalschub vormen een deel van de rand om het oog. De ringslangplatstaart heeft zeven tot acht supralabialen. De schubben aan de onderste mondrand worden de onderlipschubben of infralabiaalschubben genoemd, dit zijn er altijd vijf.

Een belangrijke aanpassing van de kop zijn twee zoutklieren die dienen om overtollig zout af te voeren. Deze zoutklieren zijn onder de tong van de slang gelegen. De tong is gevorkt en wordt gebruikt om geurdeeltjes te analyseren. Zo kan de slang zijn prooien waarnemen en ook exemplaren van het andere geslacht worden met de goed ontwikkelde reukzin opgespoord tijdens de voortplantingstijd.

De ringslangplatstaart heeft een vrijwel cilindrisch lichaam dat in doorsnede nagenoeg rond is. Dit in tegenstelling tot de meeste slangen, die een duidelijk afgeplat lichaam hebben.

De huid van deze slang is grijsblauw met zwarte dwarsbanden. De dwarsbanden worden nauwer naar de buikzijde toe en lopen vaak door over de buikzijde. Sommige banden of zelfs alle banden kunnen aan de buikzijde ook onderbroken zijn. De huid heeft nooit een zigzagpatroon van banden zoals bij andere slangen bekend is. De kleur van de buikzijde is verder geelachtig.

De mannetjes bereiken een lichaamslengte tot 87 centimeter waarvan zo'n 13 cm bestaat uit de staart. De vrouwtjes worden aanzienlijk groter, tot 1,42 meter waarvan ongeveer 14,5 cm bestaat uit de staart. Uitschieters kunnen nog langer worden tot twee meter en het allerlangste bekende exemplaar had een lengte van 3,6 meter. Mannetjes wegen ongeveer 600 gram, de vrouwtjes kunnen drie keer zo zwaar worden, tot 1800 gram.

De slang heeft meerdere rijen schubben aan de rug, de dorsale schubben, en een enkele rij schubben aan de buik, de ventrale schubben. Op het midden van het lichaam zijn 21 tot 23 dorsale schubbenrijen in de lengte gelegen, heel zelden ook 25 rijen. De gewone platstaart ("Laticada laticaudata") heeft een vast aantal van negentien rijen en is hieraan te onderscheiden. De dorsale schubben van de slang zijn glad, ze dragen geen kielen. De schubben overlappen elkaar deels zodat ze een stevig pantser vormen.De buikschubben aan de onderzijde van het lichaam zijn een derde tot meer dan de helft van de breedte van het lichaam, dit is breed in vergelijking met andere soorten. Ze zijn rechthoekig en vier keer zo breed als lang. De ringslangplatstaart heeft 213 tot 243 buikschubben, van de keel tot aan de cloaca waar de staart begint.

De slang heeft een afgeplatte, peddelvormige staart. Deze wordt gebruikt om het lichaam voort te stuwen en dient ook om de bewegingsrichting te bepalen, het is dus een soort roer. De staartpunt is geheel zwart op het uiteinde na, hier is een gele band aanwezig. Omdat ook de voorzijde van de kop geel is lijken de kop en staart op elkaar. De ringslangplatstaart maakt hiervan gebruik door vijanden met de staartpunt te misleiden; zie ook onder het kopje vijanden en verdediging.

Vanaf de bovenzijde is moeilijk te zien waar het lichaam ophoudt en de staart begint, maar aan de onderzijde is dit makkelijk af te lezen aan de positie van de cloaca. De cloaca is een lichaamsopening die gebruikt wordt voor de paring en ook om zich te ontlasten. De cloacaopening wordt beschermd door een plaat die de anaalplaat wordt genoemd. Bij de ringslangplatstaart is de anaalplaat gespleten en bestaat dus uit twee delen. Achter de cloaca zijn de caudale schubben gelegen, de schubben aan de onderzijde van de staart. Bij de mannetjes is er een rij van 37 tot 47 schubben aanwezig en bij de vrouwtjes zijn dit er 29 tot 35.

Mannetjes hebben net als andere slangen een hemipenis waarmee de slang aan beide zijden contact kan maken met de cloaca van het vrouwtje. De hemipenis van de ringslangplatstaart is aan het uiteinde gevorkt. De penis is bezet met kleine, korte en langere stekeltjes die dienen om de penis te ankeren tijdens de eigenlijke copulatie. De basis van de penis bevat langere en dunnere stekels dan het laatste deel en de stekels zijn hier bovendien verder uit elkaar gelegen. Aan het uiteinde van de hemipenis zijn de stekels relatief kort en dik en daarnaast ook talrijker.

De ringslangplatstaart kan met name verward worden met soorten uit het geslacht platstaarten, waartoe de slang zelf ook behoort. Van alle platstaarten is de ringslangplatstaart de grootste soort. Veel andere soorten hebben een aanzienlijk kleiner verspreidingsgebied, zoals "Laticauda guineai", die alleen in het uiterste zuidwesten van de kust van Papoea-Nieuw-Guinea voorkomt. De soort "Laticauda crockeri" wordt exclusief gevonden op de Salomonseilanden, en dan alleen op het eiland Rennell. "Laticauda saintgironsi" komt voor op Nieuw-Caledonië en de nabijgelegen Loyaliteitseilanden. Deze laatste soort is daarnaast duidelijk te herkennen aan de gele tot oranjerode lichaamskleur in plaats van de grijsblauwe kleur die bij veel andere soorten voorkomt.De ringslangplatstaart is ook de grootste soort, de gewone platstaart ("Laticauda laticaudata") bereikt een lengte van 91 tot 107 cm. Exemplaren van "Laticauda crockeri" blijven met 61 tot 79 cm nog aanzienlijk kleiner.

Sommige zeeslangen hebben ook een blauw-wit met zwarte bandering op het lichaam, zoals soorten uit het geslacht roerstaartzeeslangen ("Hydrophis"). Deze soorten zijn gemakkelijk te onderscheiden doordat de rij buikschubben ongeveer net zo breed is als de rijen dorsale schubben.De wrattenslang "Acrochordus granulatus" lijkt enigszins op de ringslangplatstaart vanwege de zwarte strepen op het lichaam. Deze slang heeft echter eerder een zigzagtekening dan een bandering.

Ook de geringde slangaal, die tot de palingachtigen behoort, lijkt door het langgerekte lichaam en de duidelijke zwart-witte banden sterk op een slang uit het geslacht van de platstaarten. Dit is waarschijnlijk een vorm van mimicry. De paling is te onderscheiden door een duidelijke kam over de gehele bovenzijde die bij in zee levende slangen nooit voorkomt.

De slang is zowel overdag als 's nachts actief, maar foerageert meestal 's nachts. De ringslangplatstaart heeft een amfibische levenswijze; de slang leeft deels op het land en deels in de zee.

Hoewel de slang niet vaak klimt, kan het dier ook in bomen worden aangetroffen. De ringslangplatstaart komt op het land vaak voor op dezelfde stranden als de gewone platstaart ("Laticauda laticaudata"). De slang is een goede zwemmer, door het lichaam te kronkelen komt de slang vooruit. De staartpunt wordt bij het zwemmen gebruikt bij de voortstuwing en als roer. In de zee schuilt en jaagt de slang vaak in koraalriffen en langs kusten met mangrovebossen tussen de koralen en planten. Op het land kruipt de slang op eenzelfde manier als andere slangen. Als de ondergrond bestaat uit los materiaal, waar de slang moeilijk grip op krijgt, kan de ringslangplatstaart zich daarop voortbewegen door te side-winden, zoals bekend is van woestijnbewonende slangen.

De ringslangplatstaart is eierleggend en zowel de eigenlijke paring als de afzet van de eieren vindt plaats op het land. Ook om te drinken moeten de slangen aan land gaan. De platstaarten uit het geslacht "Laticauda" hebben wel zoutafscheidende klieren maar zijn niet in staat om zoveel zout uit zeewater te filteren dat het als drinkwater kan worden gebruikt. De slang neemt overdag vaak een zonnebad door op rotsen, stranden of op mangroven te kruipen. Een andere reden waarom de slang aan land gaat is om te vervellen. Voorafgaand aan de vervelling is de slang kwetsbaarder omdat het gezichtsvermogen vermindert. Het dier zoekt daarom een beschutte plaats op het land op tot na de vervelling.

De slang brengt meer dan de helft van zijn tijd door in de zee. Hier wordt naar voedsel gezocht en ook migreert de slang jaarlijks van het voedselgebied naar de voortplantingswateren, en weer terug.

Het voedsel bestaat uit in het water levende gewervelde dieren. De slang eet alleen vissen en de prooi bestaat vrijwel altijd uit palingachtigen (Anguilliformes). Aangezien de slang in zee leeft worden alleen zeebewonende palingen gegeten, zoals soorten uit de familie van de murenen (Muraenidae), zeepalingen (Congridae) en slangalen (Ophichthidae) en niet de bekendere zoetwaterpaling.

Uit onderzoek naar de maaginhoud van de slang blijkt dat een klein deel van het voedsel bestaat uit andere vissen, zoals hagedisvissen (familie Synodontidae) en koraaljuffertjes (familie Pomacentridae).

De prooi wordt in het water opgespoord en vervolgens met de bek gegrepen waarbij gif wordt geïnjecteerd door de giftanden. Vaak wacht de slang met het prooidier in zijn bek tot deze verdoofd is en verstijft. Het komt ook wel voor dat de slang zijn prooi laat gaan en het lijk korte tijd later opspoort, als het gif zijn werk heeft gedaan. Vermoed wordt dat grotere prooien aan land worden gebracht voor ze worden opgegeten. Een buitgemaakte prooi wordt altijd in één keer doorgeslikt.

Een foeragerende ringslangplatstaart kan worden aangetroffen tot 150 meter onder het wateroppervlak. Veel exemplaren duiken echter nooit dieper dan 60 meter en de meeste dieren komen niet verder dan 20 meter. Het zijn vaak de grotere vrouwtjes die dieper kunnen duiken, hierdoor kunnen ze ook de wat grotere palingen buitmaken zoals congeralen. Een bijkomend voordeel hiervan is dat voedselconcurrentie met mannetjes voorkomen wordt; deze zijn kleiner en duiken minder diep zodat kleinere palingen worden gegeten zoals murenen. De slang kan ongeveer een half uur zonder atmosferische lucht. In de regel wordt echter elke vijf minuten het wateroppervlak opgezocht om te ademen. Een aanpassing aan het vele duiken is de sacculaire long, dit is een verlengd deel van de long dat dient om meer lucht op te slaan in het lichaam tijdens het duiken. Hierdoor kan de slang langer onder water blijven.

De ringslangplatstaart leeft op sommige eilanden vaak samen met de "Laticauda crockeri", bijvoorbeeld op het eiland Rennell, behorend tot de Salomonseilanden. De twee slangen hebben een andere voedselkeuze; de ringslangplatstaart leeft van palingen terwijl "Laticauda crockeri" voornamelijk slaapgrondels (familie Eleotridae) eet.

Overdag neemt de slang een zonnebad op het land, wat de spijsvertering bevordert. Daarnaast is de slang in het water erg langzaam nadat een prooidier is opgegeten. Het dier is dan kwetsbaar voor vijanden en schuilt op het land tot het voedsel is verteerd.

Belangrijke vijanden zijn haaien en sommige vogels. Veel haaien mijden de slang liever, maar van de tijgerhaai ("Galeocerdo cuvier") is bekend dat deze veelvuldig slangen eet, waaronder deze soort.

Roofvogels die regelmatig een ringslangplatstaart eten zijn de Brahmaanse wouw ("Haliastur indus") en de witbuikzeearend ("Haliaeetus leucogaster"). Kleinere exemplaren van de slang worden soms buitgemaakt door zwemkrabben (familie Portunidae), die de slang met hun scharen doden. De belangrijkste verdediging van de ringslangplatstaart is het opvallende patroon, dat aangeeft dat de slang gevaarlijk of onsmakelijk is. Een dergelijke afschrikwekkende kleur wordt wel een aposematische kleuring genoemd.

Met name tijdens het zoeken naar voedsel is de slang kwetsbaar voor aanvallen van haaien, omdat de kop dan tussen de koralen zit en de staart aan de achterzijde zichtbaar is. De ringslangplatstaart heeft een staartuiteinde dat wat lijkt op de kop: de staart is zwart met een gele band. De staart kan ook wat gedraaid worden zodat deze minder plat lijkt. Hierdoor lijkt de staartpunt op de kop van de slang. Predatoren vallen liever de kwetsbare staart aan om een beet te voorkomen en raken hierdoor verward. Als de slang al zwemmend een vijand ziet naderen wordt een complexer gedrag vertoond. De slang zwemt dan achteruit, houdt de kop stil en beweegt de staartpunt heen en weer. Ook dit gedrag dient om verwarring te veroorzaken bij vijanden. Een dergelijke aanpassing waarbij een lichaamsdeel op een ander lichaamsdeel lijkt, wordt wel mimicry genoemd. Mimicry is ook bekend van andere slangen en hagedissen maar komt meestal voor bij niet-giftige soorten die giftige soorten imiteren om vijanden te misleiden. Bij giftige soorten komt mimicry minder vaak voor.

Naast directe vijanden heeft de ringslangplatstaart ook te lijden van verschillende parasieten. De meeste parasieten die op of in de slang worden gevonden zijn mariene soorten, maar ook typische landbewoners kunnen zich manifesteren op de slang.

Ook teken die op het land leven worden aangetroffen op de huid van de slang. Bij exemplaren die in het noorden werden gevonden bleek dat ze geïnfesteerd waren door vele teken. Het is niet bekend hoe de teken, die tot de landbewonende spinachtigen behoren, kunnen ademen als de slang zich onder water bevindt.

In de slang zijn verschillende endoparasieten aangetroffen, dit zijn parasieten die binnenin het lichaam leven en niet op de huid. Er is vooral sprake van parasitaire mijten, die zich nestelen in de luchtpijp en de longzak van de slang. Daarnaast werden andere parasieten gevonden zoals nematoden, zuigwormen en lintwormen.

De ringslangplatstaart is niet agressief en bijt zelden. Alleen als het dier wordt aangevallen of opgepakt vertoont het agressief gedrag. Bij een beet wordt slechts een kleine hoeveelheid gif ingespoten. De slang draagt echter een zeer potent vergif dat fataal kan zijn voor mensen. Van de ringslangplatstaart zijn nog geen geregistreerde dodelijke gevallen bekend bij mensen. Het tegengif van deze slang werd in de jaren zestig alleen in het Duitse Naturmuseum Senckenberg bewaard.

In het grote verspreidingsgebied is de duur van de voortplantingstijd niet overal hetzelfde. Op de Filipijnen kunnen de slangen zich het gehele jaar door voortplanten. In andere delen echter, zoals op Fiji, planten de slangen zich alleen voort in het natte seizoen van september tot december.

De slangen trekken naar de kust om te paren en eieren af te zetten. Ze verzamelen zich in de diepere wateren buiten de kust, soms in grote aantallen. De mannetjes trekken eerst naar de ondiepe voortplantingswateren aan de kust, waar ze de vrouwtjes opwachten. Een passerend vrouwtje wordt het hof gemaakt; het mannetje achtervolgt haar en wrijft met zijn kop over haar rug. Vaak zijn er meerdere mannetjes die een vrouwtje achternazitten. Als er één succesvol is, druipen de andere mannetjes af en gaan die op zoek naar een ander vrouwtje. De mannetjes vechten nooit met elkaar, in tegenstelling tot veel andere slangen waarbij de mannetjes elkaar juist fel bestrijden.

De mannetjes en vrouwtjes komen aan land om te paren en kunnen op enige afstand van het water worden aangetroffen. Aan land schuilt de slang onder rotsen, in spleten, onder houtblokken of droog koraal en in holtes onder de grond. De slang gaat ook aan land om van de ene naar de andere toegang tot de zee te trekken, waarbij grote afstanden kunnen worden afgelegd. De meeste exemplaren die op het land verblijven trekken naar andere wateren. Op het land vertoevende exemplaren zijn schuw en jagen nooit op prooien.

De ringslangplatstaart is een eierleggende soort; per jaar worden gemiddeld zes tot achttien eieren afgezet. Het aantal eieren verschilt echter per regio; in Fiji worden ongeveer vier tot tien eieren per legsel afgezet en in Nieuw-Caledonië varieert het aantal van veertien tot twintig.

De eieren worden afgezet in rotsspleten boven de vloedlijn zodat ze niet overstromen. In dergelijke holtes is de temperatuur constant en is het permanent vochtig, wat belangrijk is voor de ontwikkeling van de eieren. Vaak gebruiken meerdere vrouwtjes dezelfde holte en dergelijke holten bevatten meestal ook eierschalen van voorgaande jaren.

Na ongeveer zestien tot twintig weken komen de eieren uit en verschijnen de juvenielen. De jonge dieren lijken wat betreft lichaamsvorm en kleurpatroon van het begin af aan op de volwassenen, al zijn ze veel kleiner. De kleuren van de juvenielen zijn helderder en sterker afgegrensd dan die van volwassen dieren. De mannetjes zijn seksueel volwassen na anderhalf jaar en de vrouwtjes doen er gemiddeld iets langer over en zijn na twee jaar volwassen.

De slang wordt bedreigd door menselijke activiteiten, zoals het kappen van bossen en vervuiling van het milieu. Een mogelijke bedreiging is klimaatverandering, die onder andere leidt tot verdroging. De slang is afhankelijk van zoet of hooguit zeer licht brak water om te drinken. Klimaatverandering kan ook leiden tot de afbraak van koraalriffen, die het foerageergebied vormen van de ringslangplatstaart.

Een belangrijke oorzaak van de achteruitgang van de populaties is het vangen van slangen voor consumptie. In de handel in exotische dieren is de slang nooit populair geweest omdat het dier in gevangenschap niet in leven te houden is. Het vlees wordt gegeten en de huid wordt verwerkt tot slangenleer. Met name in Japan was slangenleer afkomstig van 'zeeslangen' vroeger erg populair. In Aziatische landen worden ook de eieren van de slang verzameld voor consumptie. Organen zoals de galblaas worden door de lokale bevolking gezien als heilzaam; het eten ervan zou onder andere het gezichtsvermogen verbeteren. Op verschillende eilanden zijn de slangen in grote aantallen gedood voor het vlees, de huid en de organen.

De ringslangplatstaart is samen met andere in zee levende slangen een toppredator binnen het ecosysteem. De slang is populair bij duikers en speelt een belangrijke rol in het ecotoerisme van verschillende landen. De ringslangplatstaart is niet schuw en kan gemakkelijk worden benaderd. Het gif van slangen die behoren tot de koraalslangachtigen, waaronder deze soort, wordt onderzocht op mogelijke toepassingen in de geneeskunde.



</doc>
<doc id="3596917" url="https://nl.wikipedia.org/wiki?curid=3596917" title="Zuid-Amerikaanse koraalslang">
Zuid-Amerikaanse koraalslang

De Zuid-Amerikaanse koraalslang ("Micrurus lemniscatus") is een zeer giftige slang uit de familie koraalslangachtigen (Elapidae). De soort werd voor het eerst wetenschappelijk beschreven door Carolus Linnaeus in 1758. Oorspronkelijk werd de wetenschappelijke naam "Coluber lemniscatus" gebruikt.

Elk van de ongeveer 40 soorten heeft zijn eigen kenmerkende tekening van contrasterende dwarsbanden, als waarschuwing voor predatoren, dat ze giftig zijn. De lichaamslengte bedraagt 60 tot 90 cm.

Het voedsel van deze terrestrische, gravende slang bestaat hoofdzakelijk uit kleine hagedissen en vogels.

Deze soort komt voor in noordelijk en centraal Zuid-Amerika.

Er worden vijf ondersoorten erkend, die verschillen in verspreidingsgebied en uiterlijke kenmerken.


</doc>
<doc id="3596957" url="https://nl.wikipedia.org/wiki?curid=3596957" title="Rode spuwende cobra">
Rode spuwende cobra

De rode spuwende cobra ("Naja pallida") is een giftige slang uit de familie koraalslangachtigen (Elapidae). De soort werd voor het eerst wetenschappelijk beschreven door George Albert Boulenger in 1896. Oorspronkelijk werd de wetenschappelijke naam "Naja nigricollis var. pallida" gebruikt. 

Deze soort komt voor in Noord- en Oost-Afrika. De huidskleur loopt uiteen van rood tot grijs, met een zwarte band rond de keel. Het dier heeft een smalle kop. De lichaamslengte bedraagt 70 tot 120 centimeter.

De rode spuwende cobra is ’s nachts en in de vroege ochtend actief. Het legsel bestaat uit maximaal 15 eieren, die in een kuil of tussen rottende planten worden afgezet.

Als de cobra bedreigd wordt, spuit hij via kleine openingen in zijn giftanden gifdruppels naar zijn belager. Komt dit gif in de ogen terecht, dan kan dit blijvende oogschade en blindheid ten gevolge hebben. Deze druppels zijn echter niet dodelijk.


</doc>
<doc id="3597179" url="https://nl.wikipedia.org/wiki?curid=3597179" title="Lut Celie">
Lut Celie

Lut Celie (Gent, 20 maart 1958) is een Belgische psychotherapeute en schrijfster.

Celie studeerde verpleegkunde alvorens ze aan de opleiding integratieve psychotherapie begon te Gent. Hierbij specialiseerde ze zich in verlies en trauma. 

In 1991 richtte ze in het UZ Gent het "koesterproject" op, waarbij kankerpatiënten thuisbegeleiding krijgen. 
Vanaf 1998 startte ze met een privépraktijk psychotherapie te Gent.
Later, in 2009, richtte ze de vzw "De Bleekweide" op in het Groot Begijnhof te Gent. In het voorjaar van 2013 kwam een documentaire reeks over het centrum op de zender Eén.




</doc>
<doc id="3597383" url="https://nl.wikipedia.org/wiki?curid=3597383" title="Alphonsinum">
Alphonsinum

Een Alphonsinum is een antiek chirurgisch instrument, ontworpen door de 16e-eeuwse Italiaanse chirurg Alfonso Ferri (1515-1595). Deze chirurg was militair arts geweest tijdens verschillende oorlogen en is ook chirurg geweest van Paus Paulus III.

Het instrument heeft drie tanden en is specifiek bedoeld om kogels uit wonden te verwijderen: de tanden openen en sluiten zich door het verschuiven van een ring.


</doc>
<doc id="3601752" url="https://nl.wikipedia.org/wiki?curid=3601752" title="John Pringle">
John Pringle

John Pringle (10 april 1707 – 18 januari 1782) was een Schots legerarts en lijfarts van koning George III van het Verenigd Koninkrijk van Groot-Brittannië en Ierland. Hij wordt "vader van de militaire medicijnkunst" genoemd, maar ook Ambroise Paré en Jonathan Letterman hebben die bijnaam. 

John Pringle was de jongste zoon van Sir John Pringle, 2nd Baronet van Stichill te Roxburghshire (1662–1721) en zijn echtgenote Magdalen (overleden in december 1739), dochter van Sir Gilbert Elliot van Stobs.

Op 1 april 1752 trouwde hij met Charlotte, de tweede dochter van dokter William Oliver (1695–1764) van Bath, Somerset, de bedenker van de Bath Oliver beschuiten. Zijn echtgenote stierf een jaar later kinderloos.

Hij studeerde aan de Universiteit van St Andrews, Edinburgh University en Universiteit Leiden, waar hij in 1730 afstudeerde als dokter. Hij was er goed bevriend met Gerard van Swieten en Albrecht von Haller en kreeg er les van Herman Boerhaave en Bernhard Siegfried Albinus.

Hij vestigde zich als arts in Edinburgh en tussen 1733 en 1744 was hij tevens professor moraaltheologie aan Edinburgh University.

In 1742 werd hij de arts van John graaf Dalrymple, toentertijd bevelhebber van het Brits leger in Vlaanderen. Bij de Slag bij Dettingen in het keurvorstendom Beieren in juni 1743 lag het Brits leger te Aschaffenburg en bereikte Pringle via Dalrymple een akkoord met de Franse bevelhebber Duc de Noailles, dat geen van beide partijen militaire hospitalen zou aanvallen. De ziekenhuizen zouden beschouwd worden als neutraal terrein en werden door beide kampen in bescherming genomen. De organisatie het Rode Kruis, zoals vastgelegd in de Geneefse Conventies, kwam tot ontwikkeling op basis van deze afspraken. In 1744 benoemde prins Willem van Cumberland hem tot hoofdgeneesheer van de krijgsmacht in de Lage landen. In 1749 vestigde hij zich in de straat Pall Mall in Londen, als arts van Van Cumberland. 

Op 5 juni 1766 werd John Pringle lijfarts van koning George III van het Verenigd Koninkrijk van Groot-Brittannië en Ierland.

Er is een monument in Westminster Abbey ter nagedachtenis aan Pringle. Toen hij overleed, stierf met hem ook zijn baronettentitel uit.

The Royal College of Physicians in Edinburgh kreeg na zijn dood zijn medisch archief in beheer, op voorwaarde dat de papieren nooit in druk zouden worden uitgegeven, er nooit uit geciteerd zou worden en nimmer het collegegebouw zouden verlaten. De collectie bestaat uit tien volumes en wordt beschouwd als een van de meest waardevolle verzamelingen van historische informatie over de medische praktijken in achttiende-eeuws Europa. Het onderwijsinstituut heeft die voorwaarden altijd eerbiedigd. 

Het gevolg was dat bijna niemand de collectie kon inzien. Begin 21ste eeuw verzamelde een medewerker van het instituut geld om via de rechtbank af te dwingen dat de verzameling geopenbaard werd. Op 24 september 2004 werd de kwestie door de rechtbank gehoord, waarop gevonnist werd dat de collectie ter inzage kon worden gelegd aan eenieder die het wilde inzien. 




</doc>
<doc id="3602231" url="https://nl.wikipedia.org/wiki?curid=3602231" title="Léon Victor Jean Thienpont">
Léon Victor Jean Thienpont

Léon Victor Jean Thienpont (Oudenaarde, 17 april 1815 - 22 januari 1909) was een Belgisch volksvertegenwoordiger. 

Thienpont was een zoon van Jean Thienpont, voorzitter van de rechtbank van eerste aanleg in Oudenaarde en lid van het Nationaal Congres, en van Marie-Thérèse De Clercq. Hij huwde met Barbara Loncke (1817-1892), dochter van koopman en eigenaar van het Meulebeekse Kasteel Ter Borcht Leonard Anthone Loncke. Hij ging er wonen en renoveerde het kasteel en het domein en liet in 1886 de Kapel van Onze-Lieve-Vrouw van Altijddurende Bijstand herbouwen in de neogotische stijl.

Gepromoveerd tot doctor in de geneeskunde, vestigde hij zich als arts in Oudenaarde.

In 1852 werd hij verkozen tot katholiek volksvertegenwoordiger voor het arrondissement Oudenaarde en vervulde dit mandaat tot in 1878.

Hij was de grootvader van de politici Léon Thienpont en de overgrootvader van Joseph Thienpont. Zijn kleindochter Marie was de laatste bewoner van het kasteel Ter Borcht, zij was in 1906 gehuwd met de latere burgemeester Edgar van Baveghem. Zijn broer Camille Louis Thienpont was burgemeester in Etikhove.

Jean-Luc DE PAEPE & Christiane RAINDORF-GERARD, "Le Parlement Belge, 1831-1894", Brussel, 1996.


</doc>
<doc id="3602701" url="https://nl.wikipedia.org/wiki?curid=3602701" title="Amgen">
Amgen

Amgen is een Amerikaanse multinational die biofarmaceutische producten op de markt brengt. Amgen is 's werelds grootste onafhankelijke biotechnologische bedrijf. Tot de producten van het bedrijf horen Epogen, Aranesp, Enbren, Kineret, Neulasta, Neupogen, Sensipar/Mimpara, Nplate, Vectibix, Prolia en Xgeva. Het bedrijf werkt voor bepaalde zaken samen met andere bedrijven zoals Pfizer, GlaxoSmithKline, Takeda Pharmaceutical Company, Kyowa Hakko Kirin, Daiichi Sankyo en Array BioPharma.

Amgen heeft zijn hoofdzetel in Thousand Oaks (Californië). Het is de grootste werkgever van die stad en de op een na grootste van heel Ventura County, na de United States Navy. Het bedrijf stelt ongeveer 17.000 mensen te werk.

Sinds 2006 sponsort Amgen de Ronde van Californië, een belangrijk wielerevenement in de Verenigde Staten. De ronde heet daardoor officieel de "Amgen Tour of California".


</doc>
<doc id="3602779" url="https://nl.wikipedia.org/wiki?curid=3602779" title="Behavioral and Brain Sciences">
Behavioral and Brain Sciences

Behavioral and Brain Sciences is een internationaal, aan collegiale toetsing onderworpen wetenschappelijk tijdschrift op het gebied van de 
gedragswetenschap en de neurologie.
De naam wordt in literatuurverwijzingen meestal afgekort tot "Behav. Brain Sci."
Het wordt uitgegeven door Cambridge University Press en verschijnt tweemaandelijks.
Het eerste nummer verscheen in 1978.


</doc>
<doc id="3602783" url="https://nl.wikipedia.org/wiki?curid=3602783" title="Appetite">
Appetite

Appetite is een internationaal, aan collegiale toetsing onderworpen wetenschappelijk tijdschrift op het gebied van de gedragswetenschap en de voedingsleer.
Het wordt uitgegeven door Elsevier en verschijnt tweemaandelijks.
Het eerste nummer verscheen in 1980.


</doc>
<doc id="3603167" url="https://nl.wikipedia.org/wiki?curid=3603167" title="Gerard Brom (Leiden)">
Gerard Brom (Leiden)

Albert Gerard Brom (Amsterdam, 8 mei 1915 - Wassenaar, 24 mei 2003), voormalig hoogleraar aan de universiteit van Leiden, was een pionier van de hartchirurgie in Nederland.

A. G. Brom, het best gekend onder zijn tweede voornaam Gerard, behaalde het diploma van arts aan de Universiteit van Amsterdam in 1940. Hij was achtereenvolgens assistent-chirurg in Amsterdam, Heerlen, Stockholm en Utrecht. Van 1951 tot 1985 was hij hoogleraar thoraxchirurgie en chirurg aan het academisch ziekenhuis in Leiden

In 1948 voerde hij voor het eerst in Nederland, in het Sint Antonius Ziekenhuis
in Utrecht, een zogenaamde shuntoperatie uit bij aangeboren hartgebreken. Deze operatie wordt uitgevoerd als een baby blauwzucht vertoont als gevolg van een beperkte bloeddoorstroming door de longen. Bij de operatie wordt een slagader, meestal de armslagader, verbonden met de longslagader waardoor er meer bloed door de longen stroomt zodat er meer gelegenheid voor zuurstofopname ontstaat. Zodra de chirurgische verbinding tussen de armslagader en de longslagader tot stand is gebracht en de 'shunt' wordt geopend verdwijnt onmiddellijk de blauwe kleur van de baby en krijgt hij een gezonde roze kleur. Deze ingreep, in de Verenigde Staten ontwikkeld, werd als een dankbare operatie bestempeld: conceptueel en technisch relatief simpel en met een spectaculair resultaat. Na Brom volgde Leendert Eerland in het Academisch Ziekenhuis in Groningen met dezelfde operatie.

Op 25 oktober 1950 verdedigde Brom zijn doctoraal proefschrift voor de Universiteit van Leiden, onder de titel "De coarctatio aortae en haar behandeling".

Brom en Eerland worden aangemerkt als de grondleggers van de hartchirurgie
in Nederland. In 1955 werden de eerste operaties aan het hart zelf uitgevoerd door Eerland in Groningen en Brom met Sander Schaepkens van Riempst in Leiden op 28 januari 1955.

Die gebeurden bij onderkoeling van de patiënt, waarbij de bloedsomloop korte tijd werd stilgelegd. Later werd deze techniek vervangen door het gebruik van de Hart-longmachine. Brom en zijn chirurgische ingrepen waren van groot belang voor patiënten met coarctatio aortae, Tetralogie van Fallot, Transpositie van de grote vaten en tricuspidalisatresie. Onder zijn leiding kreeg het hartcentrum in Leiden wereldfaam. Door hem werden de eerste hartklepprothesen in Leiden geplaatst.

In 1978 introduceerde Brom een nieuwe chirurgische techniek voor patiënten met een transpositie van de grote vaten (de zogenaamde "broek van Brom" bij patiënten met een Mustard operatie). Hij introduceerde en ontwikkelde verschillende chirurgische technieken, zoals: de brug van Brom voor coarctatio aortae, de Brom'se modificatie van de Senning-operatie voor transpositie van de grote arteriën en de drie-patch techniek bij de behandeling van supravalvulaire aortastenose.

Veel van zijn buitenlandse en binnenlandse assistenten stichtten in (academische) ziekenhuizen in Nederland en in andere Europese landen nieuwe thoraxchirurgische klinieken.

Na zijn emeritaat in 1985 bleef Brom nog tot 1996 als cardiochirurg actief onder meer in Abu Dhabi (Verenigde Arabische Emiraten) waar hij een nieuw hartcentrum tot stand bracht.

Brom was getrouwd. Twee zoons werden eveneens arts en chirurg. Acteur Frederik Brom is een kleinzoon.

Brom werd doctor honoris causa van verschillende universiteiten, onder meer van Leuven (1959), Gent (1962), Lausanne (1964), Bordeaux.

Hij werd ook lid van heel wat buitenlandse geleerde geneeskundige genootschappen. 




</doc>
<doc id="3604522" url="https://nl.wikipedia.org/wiki?curid=3604522" title="Sint Janshof">
Sint Janshof

Het Sint Janshof is een hofje in de Zuid-Hollandse stad Leiden. Het hofje is gelegen aan de Haarlemmerstraat. Het Sint Janshof werd gesticht in 1504 in opdracht van Jan Stoop Kerstiaanszoon en zijn vrouw Claertgen. Het hofje was bestemd voor nette mensen die door tegenslag aan lager wal waren geraakt. Het hofje bestond uit zeven huisjes voor alleenstaande vrouwen, zes voor echtparen, een regentenkamer en een huisje dat verhuurd kon worden ten bate van het hofje. In 1565 droegen de erven van de stichters het hofje over aan Mr. Geraert van der Laen, die in hetzelfde jaar opdracht gaf voor de nieuwbouw van de huizen, het poortgebouw en de regentenkamer. Na zijn plotselinge dood werd de naam van het hofje veranderd in het "Sint Jans- of Van der Laenhofje".

Het hofje werd in 1901 (de huizen aan de voorzijde langs de Haarlemmerstraat) en 1909 (de huizen aan de achterzijde) opnieuw volledig afgebroken en weer herbouwd. Dit gebeurde onder leiding van Jan Filippo Hzn. De laatste renovatie vond plaats in 1983/84 en het hofje bestaat nu uit 15 huurwoningen.


</doc>
<doc id="3604966" url="https://nl.wikipedia.org/wiki?curid=3604966" title="Sint Jacobs- of Crayenboschhof">
Sint Jacobs- of Crayenboschhof

Het Sint Jacobshof is een hofje in de Zuid-Hollandse stad Leiden. Het hofje is gelegen aan de Doezastraat. Het Sint Jacobshof werd gesticht in 1672 in opdracht van de Leidse koopman Gomarus van Craeyenbosch. In 1681 werd begonnen met de bouw van 6 huisjes. In 1863 werden er 5 huisjes bijgebouwd, en in 1879 een 12e huisje. Het complex bevat verder een regentenkamer en een poortgebouw. Verdere uitbreidingen volgden in 1883 en 1922. Na de laatste renovatie in 1976/77 zijn er 17 woningen.

Van Gomarus van Craeyenbosch is zijn ‘Stuck Boeck’ bewaard gebleven. Hierin hield hij tussen 1661 en 1671 zijn lakenhandel bij, samen met lakenmonsters in allerlei kleuren. Gomarus handelde door heel Europa en werd schatrijk. Na zijn dood liet hij geld na voor de stichting van het St. Jacobshof te Leiden voor armlastige echtparen. Gomarus wilde een hofje voor katholieke stadsgenoten, maar dit kon hij niet bij testament vastleggen vanwege het calvinistische regiem in Leiden ten tijde van de stichtings- en bouwperiode. Hij loste dit op door trouwe roomse stadsgenoten te benoemen als regenten. Het ‘Stuck Boeck’ is nu onderdeel van het archief van dit hofje.


</doc>
<doc id="3605260" url="https://nl.wikipedia.org/wiki?curid=3605260" title="Yohimbine">
Yohimbine

Yohimbine is een hoofdzakelijk in de bladeren en de schors van de yohimbe boom ("Pausinystalia yohimbe") natuurlijk voorkomende stof uit de groep van indoolalkaloïden. Daarnaast is yohimbine ook in wortels van veel planten uit het geslacht Rauvolfia. Tot de naar deze soort genoemde Rauvolfia-alkaloïden behoren naast yohimbine ook bijvoorbeeld reserpine, serpentine en ajmaline.

Yohimbine is een lichte monoamineoxidaseremmer (MAOI) en werkt als een stimulans en afrodisiacum.
Het werd in Nederland verkocht als voedingssupplement voor behandeling van seksuele dysfunctie. Sinds 28 mei 2007 is in Nederland de verkoop van voedingssupplementen die yohimbe-alkaloïden (of derivaten daarvan) bevatten verboden. Dit is gebeurd nadat diverse bijwerkingen werden gemeld, zoals verhoging van de bloeddruk en hartslag, beïnvloeding van de werking van geneesmiddelen en het verergeren van psychische klachten. De verkoop van Yohimbe-alkaloïden, zoals yohimbine, onder de Warenwet is ook verboden in bijna alle andere EU-landen.

Yohimbine wordt echter nog wel als geneesmiddel verkocht. Zo is in België yohimbine onder de merknaam "Yocoral®" te koop op medisch voorschrift bij de apotheek.


</doc>
<doc id="3607838" url="https://nl.wikipedia.org/wiki?curid=3607838" title="Atrofische vaginitis">
Atrofische vaginitis

Atrofische vaginitis (ook vaginale atrofie of urogenitale atrofie) is een ontsteking van de vagina (en het buitenste deel van de urinewegen) als gevolg van het slinken en dunner worden van de vaginawand en het droger worden van de vagina. Een en ander wordt veroorzaakt door de afwezigheid van het hormoon oestrogeen. 

Meestal wordt atrofische vaginitis veroorzaakt door de natuurlijke oestrogeenafname gedurende de peri-menopauze en heviger na de menopauze. Er zijn echter ook andere omstandigheden die atrofische vaginitis kunnen veroorzaken zoals chemotherapie, bestraling, ovariectomie, na bevalling en medicijngebruik (tamoxifen, danazol, medroxyprogesteron, leuprolide, nafarelin).

Veelvoorkomende symptomen zijn vaginale droogheid en jeuk met daardoor (zeer) pijnlijke geslachtsgemeenschap (dyspareunie) met makkelijk optredende beschadigingen in de vaginawand tot bloedens toe. Het slinken van het vaginaweefsel kan zo sterk zijn dat geslachtsgemeenschap moeilijk tot onmogelijk wordt. 

De symptomen kunnen deels ondervangen worden door het gebruik van glijmiddel bij de gemeenschap. Behandeling met lokaal aangebracht oestrogeen (gel) wordt soms voorgeschreven. Ook kan de natuurlijke veroudering van het vaginale slijmvlies worden tegengegaan door behandeling met een gefractioneerde koolstofdioxidelaser.


</doc>
<doc id="3607858" url="https://nl.wikipedia.org/wiki?curid=3607858" title="Theileria microti">
Theileria microti

Theileria microti (synoniem: "Babesia microti") is een parasitaire bloedoverdraagbare piroplasma, overgebracht door de teek "Ixodes scapularis". Vroeger werd het geplaatst in geslacht "Babesia" met de naam "Babesia microti", totdat op grond van rRNAvergelijkingen geplaatst werd in de zustergeslacht "Theileria". "T. microti" is bij de mens verantwoordelijk voor de ziekte theileriosis, vergelijkbaar met babesiosis, een ziekte met malaria-achtige verschijnselen, die ook koorts en hemolyse veroorzaakt.


</doc>
<doc id="3607859" url="https://nl.wikipedia.org/wiki?curid=3607859" title="Oöforectomie">
Oöforectomie

Oöforectomie of ovariëctomie is de chirurgische ingreep waarbij een of meer eierstokken (ovaria) worden verwijderd, al dan niet in combinatie met de eileiders (salpingo-oöforectomie).

Oöforectomie kan deel uitmaken van een uterusextirpatie.


</doc>
<doc id="3608154" url="https://nl.wikipedia.org/wiki?curid=3608154" title="Sint Salvatorhof">
Sint Salvatorhof

Het Sint Salvatorhof is een hofje in de Zuid-Hollandse stad Leiden. Het hofje is gelegen aan de Steenstraat. Het Sint Salvatorhof werd gesticht in 1625 bij testament van priester Pauwels Claesz, oudste zoon van Claes van de Velde. In 1639 werd bde bouw van het hofje voor ongetrouwde vrouwen en weduwen voltooid. In de jaren 60 van de vorige eeuw waren de woningen niet meer geschikt voor bewoning door bejaarden en nam de Stichting Leidse Studentenhuisvesting het hofje over. De stichting zorgde voor een grondige renovatie in de periode 1978-1982.


</doc>
<doc id="3608185" url="https://nl.wikipedia.org/wiki?curid=3608185" title="Schachtenhof">
Schachtenhof

Het Schachtenhof is een hofje in de Zuid-Hollandse stad Leiden. Het hofje is gelegen aan de Middelste Gracht. Het Schachtenhof werd gesticht in 1664 in naam van de weesjongen Theunis Jacobsz. Van der Schacht. In zijn testament stond dat een hofje met 12 huisjes moest worden gebouwd aan de Middelste Gracht. Hij eiste dat bewoners van 40 jaar en ouder er gratis mochten wonen en er was een voorkeur voor familieleden van Van der Schacht en bewoners die net als Van de Schacht in het Weeshuis van Leiden waren opgegroeid.

Theunis Van der Schacht leerde in het weeshuis veters en band maken. Later had Van der Schacht en zijn vrouw een bedrijfje aan de Nieuwe Rijn. Daar deed het echtpaar blijkbaar goede zaken en zij kochten vijf huisjes aan de Middelste Gracht en een familiegraf in het koor van de Pieterskerk. Na het overlijden van Van der Schacht werden de huisjes aan de Middelste Gracht afgebroken om ruimte te verkrijgen voor de bouw van het hofje. Al in 1671 werden de eenvoudige huisjes bewoond.
Op het hofje staat een pomp uit 1730.
In 1977/78 is het Schachtenhof gerestaureerd.

Het College van regenten van de Gereformeerde Kerk bestuurt sinds 1921 dit hofje.


</doc>
<doc id="3608221" url="https://nl.wikipedia.org/wiki?curid=3608221" title="Shingle bob">
Shingle bob

De shingle bob is een korte haarstijl voor vrouwen. De stijl werd geïntroduceerd in 1924.

Bij deze haarstijl wordt een koepelvormige bob gecombineerd met nekhaar dat in een v-vorm is geschoren. Aanvankelijk was de stijl zeer omstreden vanwege het mannelijke uiterlijk dat vrouwen kregen. Veel kappers waren niet in staat of onwillig om dit kapsel te maken, totdat zij merkten dat veel vrouwen nu naar de barbier gingen voor het scheerwerk.


Short HairStyles


</doc>
<doc id="3608533" url="https://nl.wikipedia.org/wiki?curid=3608533" title="René Spitz">
René Spitz

René Árpád Spitz (Wenen, 29 januari 1887 - Denver, 11 september 1974) was een Oostenrijkse psychoanalyticus die bekendheid verwierf met zijn onderzoek naar de affectiebehoefte van heel jonge kinderen. 

Spitz groeide op in Oostenrijk-Hongarije en studeerde er geneeskunde. In 1932 vestigde hij zich in Parijs om er gedurende zes jaar psychoanalyse aan de École normale supérieure te doceren. In 1939 emigreerde hij naar de Verenigde Staten en ging hij werken in het Mount Sinai hospital. Hij doceerde aan verschillende universiteiten en ging ten slotte onderzoek doen aan de Universiteit van Colorado. Hij observeerde heel jonge kinderen met het oog op hun affectiebehoefte.

Spitz vergeleek kinderen die in een gezin opgroeiden en veel warmte en aandacht kregen met kinderen die in een tehuis opgroeiden en deze warmte en aandacht niet ontvingen. De baby's in het tehuis waren apathischer en bleven achter in hun psychische en lichamelijke ontwikkeling. Na één jaar was een derde van de baby's uit deze groep zelfs overleden. Hieruit concludeerde hij dat affectie een levensnoodzaak is.



</doc>
<doc id="3608571" url="https://nl.wikipedia.org/wiki?curid=3608571" title="Shiro Ishii">
Shiro Ishii

Shiro Ishii (石井 四郎, "Ishii Shirō"; Chiyoda, 25 juni 1892 – 9 oktober 1959) was een Japans microbioloog en hoofd van de Eenheid 731 in het Japans Keizerlijk Leger

Ishii Studeerde vanaf 1916 aan de Universiteit van Kyoto 
en sloot bij het afstuderen in 1920 zich aan bij het leger. 
In 1922 kon hij aan de slag in het militaire hospitaal van Tokyo. Hij bleef goede contacten onderhouden met de universiteit van Kyoto en huwde de dochter van de rector. Dit zorgde voor een invloed in het onderzoeksteam van Kyoto. 
In 1928 reisde hij voor 2 jaar naar Europa om zich te verdiepen in het gebruik van chemische en biologische wapen in de Eerste Wereldoorlog. 

Bij zijn terugkomst bleef hij wijzen op het belang van chemische en biologische wapens en werd met het bezetten van Mantsjoerije hoofd van "Eenheid 731" vanaf 1932. 

Na de Tweede Wereldoorlog werd hij niet vervolgd doordat hij het Amerikaanse leger alle gegevens en resultaten bezorgde. 

Hij overleed aan keelkanker.

Ishii was bevelhebber van het biologisch wapenprogramma binnen het Japanse Keizerlijke Leger en was microbioloog van opleiding. Hijzelf of onder zijn toezicht werden vivisecties gedaan bij levende mensen, amputatie en herbevestiging van ledematen, het effect van onbehandelde gangreen onderzocht door lichaamsdelen te bevriezen en opnieuw te ontdooien, het effect van granaten en vlammenwerpers op levende mensen en het injecteren met ziekteverwekkers. 



</doc>
<doc id="3609057" url="https://nl.wikipedia.org/wiki?curid=3609057" title="Carbazool">
Carbazool

Carbazool is een heterocyclische aromatische verbinding met als brutoformule CHN. De molecule bestaat uit drie ringen, een centrale pyrroolring, met aan weerszijden een benzeenring. Deze structuur vormt de achtergrond van de verouderde naam "dibenzopyrrool". De gelijkenis met fluoreen, waarin het koolstofatoom op plaats 9 vervangen is door een stikstofatoom, ligt ten grondslag aan de (ook verouderde) naam "9-azafluoreen".

Voor de synthese van carbazool zijn verschillende manieren beschreven.

Een klassieke synthese van carbazool is de Borsche-Drechsel-cyclisatie: 

In de eerste reactiestap wordt met behulp van fenylhydrazine het fenylhydrazon van cyclohexanon bereid. De tweede stap bestaat uit een door waterstofchloride gekatalyseerde omlegging en ringsluiting tot tetrahydrocarbazool. Door de reactie in azijnzuur uit te voeren zijn deze twee stappen tot een "one-pot"-reactie te combineren. De laatste stap van de synthese betreft de oxidatie van de tetrahydroverbinding door loodmenie tot carbazool.

Een andere methode is die van Graebe en Ullmann: 

In de eerste stap van deze synthese wordt een "N"-fenyl-1,2-diaminobenzeen omgezet in zijn diazoniumzout dat direct tot een 1,2,3-triazool reageert. Bij verhoogde temperatuur vormt dit, onder uitstoting van stikstofgas, carbazool.

Een derde synthetische benadering is die van Bucherer. In de Bucherer-carbazoolsynthese worden carbazoolderivaten (3) bereid uit naftolen (1) en arylhydrazines (2) met natriumwaterstofsulfiet als katalysator. De studie naar het mechanisme van deze reactie, waarbij ook de isoleerbare intermediairen onderzocht werden, dateert van 1967.

De reactie werd voor het eerst beschreven in 1908 door de Duitse scheikundige Hans Bucherer. Mechanistisch gezien is ze verwant aan de door dezelfde scheikundige ontwikkelde Bucherer-reactie.

Het waterstofatoom aan stikstof is vrij zuur. In syntheses kan het door reactie met een sterke base vervangen worden door onder ander kalium, waarbij kaliumcarbazolaat ontstaat. Dit zout kan vervolgens omgezet worden in "N"-gesubstitueerde derivaten.

Carbazool wordt toegepast in de synthese van dioxazineviolet (het "Pigment Violet 23") en "N"-ethylcarbazool.

Derivaten van carbazool worden voor diverse doeleinden onderzocht en toegepast. "N"-ethylcarbazool wordt bestudeerd als drager voor waterstofopslag in auto's. Een ander, het polymeer van "N"-vinylcarbazool, wordt toegepast als geleidend polymeer in het lichtgevoelige deel van fotokopieerapparatuur. Onder invloed van gammastraling treedt polymerisatie op in de vaste stof.



</doc>
<doc id="3609101" url="https://nl.wikipedia.org/wiki?curid=3609101" title="Middle East respiratory syndrome coronavirus">
Middle East respiratory syndrome coronavirus

Het Middle East respiratory syndrome coronavirus (MERS-CoV of kortweg MERS-virus) is een coronavirus dat lijkt op het in 2003 in Azië opgedoken SARS-virus. Het MERS-virus kan tot levensgevaarlijke ontstekingen aan de luchtwegen leiden. Dit wordt Middle East respiratory syndrome genoemd.

Het virus werd voor het eerst op 24 september 2012 beschreven. In mei 2014 is het virus voor het eerst gesignaleerd in Nederland.


</doc>
<doc id="3611007" url="https://nl.wikipedia.org/wiki?curid=3611007" title="Erik De Clercq (viroloog)">
Erik De Clercq (viroloog)

Erik De Clercq (Dendermonde, 28 maart 1941) is een Belgische viroloog en is wereldwijd bekend voor de hiv-remmer tenofovir. Hij is emeritus gewoon hoogleraar van de KU Leuven.

Na zijn opleiding geneeskunde, die hij begon in 1966 specialiseerde hij zich in de de microbiologie (Rega Institute for Medical Research). Na twee maanden ontdekte hij dat interferon te traceren is in dierenurine. Later ontdekte hij ook een techniek om interferon te induceren. 

Na zijn doctoraat dat hij aflegde in 1972 is hij verbonden aan het Departement Microbiologie en Immunologie van de universiteit van Leuven en het Rega Institute for Medical Research. In een gemeenschappelijk onderzoek met de Tsjech Antonín Holý ontdekte ze, in 1985, de fosfonaten als nieuwe antivirale stoffen. Later, in 1996, werd cidofovir ontdekt als medicatie van CMV-retinitis bij aidspatiënten. Toen de dosissen van adefovir te hoog bleken als hiv-remmer werd het gebruikt als behandeling tegen hepatitis B. Bij verder onderzoek kwam men toen bij tenofovir hetgeen sinds 2001 te verkrijgen is als hiv-remmer.




</doc>
<doc id="3612038" url="https://nl.wikipedia.org/wiki?curid=3612038" title="Elektroreceptie">
Elektroreceptie

Elektroreceptie is het zintuiglijke vermogen om elektrische velden waar te kunnen nemen. Dit vermogen komt voornamelijk voor bij bepaalde groepen vissen en andere waterdieren, aangezien water elektrische golven beter geleidt dan aarde en lucht. Elektroreceptie wordt ingezet om objecten te lokaliseren ('elektrolocatie') en voor communicatie.

Elektroreceptie is voornamelijk waargenomen bij vissen: prikken, kraakbeenvissen (haaien, roggen en zeekatten), kwastvinnigen (longvissen en coelacanten), kwastsnoeken, steurachtigen, mesaalachtigen, tapirvissen en meervalachtigen. Het is verder bekend van sommige soorten salamanders als de olm, axolotl en Chinese reuzensalamander, de dolfijn "Sotalia guianensis", en van de eierleggende zoogdieren (vogelbekdier, mierenegels). In 2012 is ontdekt dat ook hommels de aanwezigheid en het patroon van een statische lading op bloemen kunnen detecteren.

Vissen en salamanders bezitten voor de waarneming van elektrische velden ampullaire receptoren. Bij vissen zijn dit vaak aangepaste receptoren in de zijlijn. Haaien en roggen hebben speciale elektroreceptoren in de snuit, die de ampullen van Lorenzini worden genoemd. De ampullaire elektroreceptoren bestaan uit een met gelei gevuld kanaal, die uitmondt in een porie in de huid. Het zintuig neemt het verschil in voltage waar tussen de porie en de voet van het kanaal. De elektrische beenvissen als de tapirvissen, mesaalachtigen en meervallen hebben naast ampullaire receptoren ook buisvormige elektroreceptoren, die geen verbinding hebben met het huidoppervlak en reageren op de ontladingen van de elektrische organen van deze vissen.

Bij de eierleggende zoogdieren, het vogelbekdier en de mierenegels, zijn de elektroreceptoren gemodificeerde klieren. Zenuwuiteinden liggen in een kring rond de porie van deze klier. Anders dan bij de vissen en salamanders zijn de zenuwuiteinden in de elektroreceptoren naakt en hebben geen zintuigcel.

De elektroreceptoren liggen vaak op de snuit. Zowel bij het vogelbekdier als de lepelsteuren is de snuit verlengd en afgeplat. Door de afgeplatte snuit heen en weer te bewegen, kunnen zij veranderingen in signaalsterkte opvangen, waardoor zij hun prooi kunnen lokaliseren. De olifantsvissen hebben een vingerachtig orgaan aan de onderkaak, de 'draadkaak', waarin zich veel elektroreceptoren bevinden. Hiermee kunnen zij prooidieren lokaliseren in de bodem.

Elektroreceptie is vooral nuttig voor waterdieren die niet voldoende kunnen waarnemen met het zichtvermogen, zoals nachtdieren of dieren die leven in modderige, troebele rivieren of in grotten. Omdat water goed elektriciteit geleid, hebben vooral waterdieren dit vermogen. De mierenegels, een van de weinige landdieren met elektroreceptoren, gebruiken het vermogen om ondergrondse prooidieren op te sporen in vochtige grond. Elektroreceptie is te verdelen in twee groepen, actieve en passieve. Dieren die passieve elektroreceptie vertonen, kunnen elektriciteit enkel waarnemen. Dieren die ook elektriciteit kunnen opwekken ('elektrogenese'), zijn in staat tot actieve elektroreceptie.

Passieve elektroreceptie wordt gebruikt voor elektrolocatie, het opsporen van de zwakke elektrische velden die prooidieren opwekken, waardoor deze kunnen worden gelokaliseerd. Deze elektrische velden ontstaan door activiteit in de spieren en zenuwen of in de ionenpomp die dienstdoet bij osmoregulatie in de kieuwen van vissen. Haaien zouden bovendien door het waarnemen van zwakke elektrische patronen kunnen navigeren op het magnetische veld van de aarde.

Actieve elektroreceptie wordt eveneens gebruikt voor het lokaliseren van prooien. Elektrische vissen wekken zelf een elektrisch veld op, waarmee zij hun omgeving kunnen waarnemen. Eventuele verstoringen worden zo door hun elektroreceptoren opgemerkt, wat nuttig is bij navigatie en foerageren in troebel water. Het elektrische veld wordt opgewekt door een elektrisch orgaan als elektrocyten, spiercellen of zenuwcellen die aangepast zijn aan dit doel.

Zwak elektrische vissen als tapirvissen wekken schokken op van minder dan 1 volt. Met dit zwakke elektrische veld kunnen zij niet alleen prooi en voorwerpen lokaliseren, maar ook met soortgenoten communiceren, bijvoorbeeld bij territoriale disputen of om partners aan te trekken. Sterk elektrische vissen als de sidderaal, siddermeervallen en sidderroggen produceren een hoger voltage. Zo kan de sidderaal stroomstoten van 600 volt opwekken. De grotere schokken worden gebruikt om prooi te verdoven of om mogelijke vijanden af te schrikken.


</doc>
<doc id="3614411" url="https://nl.wikipedia.org/wiki?curid=3614411" title="Red blood cell distribution width">
Red blood cell distribution width

De red blood cell distribution width (RDW of RCDW) is een maat voor de variatie in het volume van rode bloedcellen. 

Van nature hebben rode bloedcellen niet allemaal precies dezelfde grootte (en volume), er is een spreiding in de grootte. Bij bepaalde aandoeningen kan deze spreiding groter worden. Er zijn dan grotere verschillen in de grootte (en dus ook het volume) van de rode bloedcellen; de RDW neemt toe. Een verhoogd RDW staat bekend als anisocytose. Bij sommige aandoeningen zijn de rode bloedcellen juist meer van dezelfde grootte; de RDW neemt dan dus af.

De RDW wordt standaard gemeten bij een volledig bloedonderzoek. De uitslagen van het RDW worden vaak samen met het "mean corpuscular volume" (MCV) (gemiddelde celvolume) geïnterpreteerd. Zeker bij het onderzoeken van mogelijke oorzaken van de bloedarmoede kan de RDW van meerwaarde zijn. Het wordt dan voornamelijk gebruikt om een bloedarmoede van gemengde oorzaken te onderscheiden van een bloedarmoede van een enkele oorzaak. 

Mathematisch wordt de RDW berekend met de volgende formule:

Normaalwaarden liggen tussen de 11-16% (maar dit kan per laboratorium verschillen).




</doc>
<doc id="3615564" url="https://nl.wikipedia.org/wiki?curid=3615564" title="Articulatio sternoclavicularis">
Articulatio sternoclavicularis

De articulatio sternoclavicularis of het borstbeen-sleutelbeengewricht is het anatomische gewricht dat gevormd wordt door het borstbeen ("sternum") en het sleutelbeen ("clavicula"). Hij is één van de drie gewrichten van de schoudergordel. De andere twee zijn de "articulatio acromioclavicularis" en het schoudergewricht ("articulatio humeri").

Het oppervlak van beide botten is ter plaatse van het gewricht bedekt met een laagje kraakbeen. Voor de stabiliteit zitten er twee ligamenten om dit gewricht heen, de "ligamenta sternoclavicularia anterius et posterius".



</doc>
<doc id="3615583" url="https://nl.wikipedia.org/wiki?curid=3615583" title="Rete mirabile">
Rete mirabile

Een rete mirabile (meervoud: retia mirabilia) of wondernet is een vertakking van een bloedvat tot kleine bloedvaatjes, die niet in een ader maar opnieuw samenkomen in een bloedvat.

Bij alle gewervelden komen deze retia mirabilia voor in de glomerula van de nieren. Hier vertakt zich een arteriole ("arteriola glomerularis afferens") in een dun capillairnetwerk ("glomerulum"), dat opnieuw samenvloeit in een arteriole ("arteriola glomerularis efferens"). Bij de glomerula vindt in de retia mirabilia ultrafiltratie van het bloed plaats waarbij de primaire urine uit het bloed verwijderd wordt.

Verder treden retia mirabilia op bij enkele andere bloedvaten:

Bij tonijnen en haaien dient de rete mirabile als warmtewisselaar voor de regeling van de lichaamstemperatuur. De zwemspieren ontwikkelen veel warmte, die door het rete mirabile aan de lichaamskern wordt afgegeven. Hierdoor wordt een hogere lichaamstemperatuur gehandhaafd dan de temperatuur van het omgevende water. De retia mirabilia hebben hier een relatief dikke wand, waardoor uitwisseling van gassen niet mogelijk is. Bij de Physoclisten ondersteunen ze de toename van zuurstof in de zwemblaas en bij vissen de zuurstofverzorging van het netvlies. In de gasklier wordt het bloed aangezuurd door de productie van melkzuur.
Door deze verlaging van de pH in de ader komt de zuurstof gebonden aan het hemoglobine vrij en kan deze door de membraan in de slagader diffunderen. Op het moment van oververzadiging diffundeert de zuurstof via de gasklier naar de zwemblaas

Verder bestaan er ook veneuse retia mirabilia als vertakking van de poortader in de lever en in de hypofysepoortader in de voorkwab van de hypofyse.


</doc>
<doc id="3616008" url="https://nl.wikipedia.org/wiki?curid=3616008" title="Luís María Guerrero">
Luís María Guerrero

Luís María Guerrero (Manilla, 1 december 1874 - aldaar, 14 augustus 1950) was een Filipijns kinderarts, hoogleraar en decaan.

Luís Guerrero werd geboren op 1 december 1874 in Ermita in de Filipijnse hoofdstad Manilla. Zijn ouders waren Maria Alvarez en Brigido Guerrero. Zijn vader werkte voor de Spaanse koloniale overheid. Guerrero behaalde in 1892 een bachelor of arts-diploma aan de Ateneo de Manila en studeerde daarna medicijnen aan de University of Santo Tomas (UST). In 1901 behaalde hij er zijn licentiaat. Kort daarop werd hij een gecertificeerd dokter.

Na zijn afstuderen werd hij aangesteld als hoofd van laboratorium afdeling van het San Juan de Dios Hospital. Een jaar later volgde een benoeming tot docent bacteriologie en parasitologie aan de UST. Na de opening van de Philippine Medical School in 1908 werd hij docent tropische medicijnen. Later werd hij aangesteld als hoofd van de afdeling medicijnen van het Philippine General Hospital. Hij groeide hij tot een autoriteit op het gebied van tropische medicijnen, bacteriologie en parasitologie en werd aangesteld als hoogleraar klinische pediatrie aan de UST. Later volgde een benoeming tot hoofd van de afdeling als opvolger van dr. Joaquin Quintos. Vanaf 1945 was hij decaan van de faculteit medicijnen van de University of the Philippines. De laatste jaren van zijn leven was hij decaan van de faculteit medicijnen van de UST.

In 1946 werd Guerrero gekozen tot meest vooraanstaande alumnus van de University of Santo Tomas. Twee jaar later kreeg hij een presidentiele onderscheiding van Elpidio Quirino. Luís Guerrero overleed in 1950 op 75-jarige leeftijd. Hij was getrouwd met Adela Henry, en kreeg met haar elf kinderen.



</doc>
<doc id="3616353" url="https://nl.wikipedia.org/wiki?curid=3616353" title="Ligamentum patellae">
Ligamentum patellae

Het ligamentum patellae of knieschijfband is het ligament waarmee de knieschijf vastzit aan het scheenbeen. Het is een plat ligament van ongeveer acht centimeter lang. Het ligament wordt ook "knieschijfpees" of kniepees genoemd.



</doc>
<doc id="3618711" url="https://nl.wikipedia.org/wiki?curid=3618711" title="Cryolipolyse">
Cryolipolyse

Cryolipolyse is een methode om vetcellen in het menselijk lichaam af te breken door ze bloot te stelling aan koeling. 

Coolscupting is een vorm van Cryolipolyse en is een geregistreerd en gecertificeerd handelsmerk in handen van Zeltiq Aesthetics, Inc. Volgens de handelsmerkregistratie verwijst het naar een medisch apparaat dat wordt gebruikt om vet te vernietigen. Het principe is gebaseerd op gecontroleerde koeling van bepaalde lichaamsdelen, voor niet-invasieve plaatselijke vermindering van vetophopingen, ter verbetering van de lichaamscontouren. De blootstelling aan koeling zou celvernietiging veroorzaken van onderhuids vetweefsel, zonder schade aan te brengen aan ander omliggend weefsel. De methode wordt gepresenteerd als een niet-chirurgisch alternatief voor liposuctie.

Onder leiding van dermatoloog dr. Dieter Manstein van de Harvard Medical School is aangetoond dat vetcellen slechter tegen kou kunnen dan andere lichaamscellen. Gebaseerd op deze kennis werd Cryolipolyse ontwikkeld. Met behulp van pads wordt door middel van precies gecontroleerde verwarming en snelle afkoeling onderhuids vetweefsel kapot gemaakt. De warmte stimuleert de cellen, door de daaropvolgende onderkoeling breken de vetcellen af.

De studies werden deels gefinancierd door de fabrikant van het apparaat. De eerste resultaten verschenen in 2009, toen Coleman e.a. Cryolipolyse hadden toegepast op de "love handles" van tien proefpersonen, tijdens één enkele behandeling. Elke behandeling duurt minder dan een uur en vereist geen verdoving. Na één behandeling constateerden de proefpersonen een vetvermindering van 20% na 2 maanden en 25% na 6 maanden. Het lipolytische effect van de behandeling wordt vanaf 2 maanden tot 6 maanden na de behandeling waargenomen.
In een Italiaanse studie werd een afname van het onderhuidse vet gemeld maar opmerkelijk genoeg geen afname van het gewicht. Een verklaring hiervoor ontbreekt.

De onderbouwing voor de cryolyse- of cryolipolysemethode is tot nu toe beperkt. Bij de gepubliceerde studies ontbrak een controlegroep, het aantal proefpersonen was klein, en de publicaties geven geen nauwkeurige kwantitatieve gegevens over gewicht en lichaamsomtrekken. Ook is niet bekend hoe snel het vet weer terugkomt.

De bijwerkingen zijn gebaseerd op een beperkt aantal ervaringen. Tijdelijke lokale roodheid, blauwe plekken en lichte gevoelloosheid van de huid zijn enkele bijwerkingen van de behandeling, die zijn voorgekomen. Echter, na verloop van tijd verdwenen deze bijwerkingen vanzelf. Het effect op de zenuwen is tevens onderzocht, maar hierin werden geen nadelige bijwerkingen geconstateerd. Tijdens de 6 maandelijkse nacontrole werden geen ernstige langdurige bijwerkingen aangetroffen. Littekens, zweren of veranderingen in bloedlipiden en leverfuncties zijn niet gemeld.. 
Gezien de beperkte ervaring met de techniek zijn bijwerkingen en schade op langere termijn niet uit te sluiten.


</doc>
<doc id="3622248" url="https://nl.wikipedia.org/wiki?curid=3622248" title="Treprostinil">
Treprostinil

Treprostinil is een geneesmiddel dat voorgeschreven wordt voor de behandeling van pulmonale arteriële hypertensie (PAH). Het middel verwijdt de bloedvaten en verlaagt de bloeddruk in de vaten van de longen. Het remt tevens de vorming van bloedstolsels (aggregaten van bloedplaatjes).

Treprostinil is een synthetisch prostacycline-analoog. Het wordt verkocht onder de merknamen van United Therapeutics: "Tyvaso" als inhaleerbare oplossing, of "Remodulin" als oplossing voor infuus (de oplossing bevat het natriumzout van treprostinil). In mei 2002 werd "Remodulin" toegelaten door de Amerikaanse FDA en in juli 2009 gebeurde dit met "Tyvaso".

In de Europese Unie is treprostinil toegelaten voor infuus. De oplossing voor inhalatie is in april 2004 toegelaten als weesgeneesmiddel voor de behandeling van PAH en chronische trombo-embolische pulmonale hypertensie.

De vaakst voorkomende bijwerkingen van het middel (als infuus) zijn: pijn, hoofdpijn, kaakpijn, misselijkheid en diarree, blozen en warmtegevoel, huiduitslag of jeuk.



</doc>
<doc id="3633317" url="https://nl.wikipedia.org/wiki?curid=3633317" title="Emotionally focused therapy">
Emotionally focused therapy

Emotionally focused therapy (EFT) is een model voor relatietherapie dat gebaseerd is op de hechtingstheorie van John Bowlby.

EFT is een empirisch getoetste, integratieve en geprotocolleerde behandelvorm voor partner- en gezinsrelatieproblemen. De theorie stelt de emoties van partners centraal binnen de relatie en streeft ernaar om een betere emotie-interactie tot stand tussen beide partners. De theorie is ontwikkeld door klinisch psychologe Sue Johnson en is opgebouwd rond drie perspectieven, met name de hechtingstheorie, het experientiële (interpsychische) en het systemische (interpersoonlijke) perspectief.


</doc>
<doc id="3634216" url="https://nl.wikipedia.org/wiki?curid=3634216" title="Membraan van Dua">
Membraan van Dua

De membraan van Dua is een in 2013 ontdekte dunne laag van het hoornvlies, die gelegen is tussen de membraan van Descemet en het stroma. De 15 micrometer dikke laag werd ontdekt door professor Harminder Dua en is sterk genoeg om 1,5 tot 2 bar druk op te vangen.

Dua's laag werd ontdekt door kleine luchtbellen te injecteren in de verschillende in hoornvliezen en deze met een elektronenmicroscoop te onderzoeken. De ontdekking van deze laag wordt van belang geacht in de verdere ontwikkeling van het kunstmatige hoornvlies en de behandeling van bepaalde oogaandoeningen.


</doc>
<doc id="3635568" url="https://nl.wikipedia.org/wiki?curid=3635568" title="Johan Peter Westring">
Johan Peter Westring

Johan Peter Westring (Linköping, 24 november 1753 - Norrköping, 1 oktober 1833) was een Zweedse arts en natuurwetenschapper. 

Westring studeerde aan de universiteit van Uppsala, waar hij onder Carl von Linné in 1775 een dissertatie schreef over "Ledum palustre". In 1780 studeerde hij af als arts en vestigde zich daarna in Norrköping, waar hij de rest van zijn leven bleef wonen. Hij werd in 1794 de lijfarts van de Zweedse koning. Hij werd geridderd in 1822. Hij was een lid van de Koninklijke Zweedse Academie van Wetenschappen.

Hij schreef een werk "Waarnemingen over de genezing der kankerzweren". Als bioloog publiceerde Westring over korstmossen (" Svenska lafvarnas färghistoria") en spinnen; hij beschreef een aantal spinnensoorten, waaronder het arrogant voorkopje, de steenwolfspin en de gewone zakspin.

Het plantengeslacht "Westringia" is naar hem vernoemd, evenals de pissebedsoort "Chelanthura westringia".



</doc>
<doc id="3636195" url="https://nl.wikipedia.org/wiki?curid=3636195" title="Kippenluis">
Kippenluis

De kippenluis ("Menacanthus stramineus") is een ongevleugeld, zeer klein insect uit de familie Menoponidae en is vooral bekend door de parasiterende levenswijze op pluimvee.

Deze soort leeft op allerhande soorten pluimvee, waarop het insect veeruitval en infecties veroorzaakt.

Deze soort komt voor op Nieuw-Zeeland.


</doc>
<doc id="3637419" url="https://nl.wikipedia.org/wiki?curid=3637419" title="Vogelluizen">
Vogelluizen

De vogelluizen (Menoponidae) zijn een familie uit de orde Phthiraptera.

Vogelluizen hebben een ovaal lichaam met een brede, driehoekige kop met bijtende monddelen en korte en stevige poten, die voorzien zijn van 2 klauwtjes. De lichaamslengte bedraagt 1 tot 6 mm.

De meeste soorten voeden zich met deeltjes van de veren, weer anderen nemen genoegen met bloed of huidschilfers.

De eieren worden vastgekleefd aan de voet van de veren, die dan moeilijk te verwijderen zijn.

Deze familie komt wereldwijd voor op allerlei soorten pluimvee en vogels. Sommige soorten kunnen een bedreiging vormen voor de vogels.


</doc>
<doc id="3637490" url="https://nl.wikipedia.org/wiki?curid=3637490" title="Mensenluizen">
Mensenluizen

De mensenluizen (Pediculidae) zijn een familie uit de orde Phthiraptera.

Deze kleine, bleke luizen hebben een langwerpig, peervormig en afgeplat lichaam met een smalle kop en korte pootjes met klauwtjes. De lichaamslengte bedraagt 2 tot 6 mm.

Deze insecten zuigen bloed. Deze familie kent 2 ondersoorten, namelijk de lichaamsluis, die zijn eieren vastkleeft aan kleding en de hoofdluis, die hetzelfde doet bij haren.

Deze familie komt wereldwijd voor op mensen en apen.

Schoolkinderen lopen de meeste kans op besmetting met hoofdluis. De lichaamsluis is de overbrenger van vlektyfus.


</doc>
<doc id="3639375" url="https://nl.wikipedia.org/wiki?curid=3639375" title="Pthiridae">
Pthiridae

Pthiridae is een familie uit de orde Phthiraptera. Er bestaat één geslacht met twee soorten:


</doc>
<doc id="3641804" url="https://nl.wikipedia.org/wiki?curid=3641804" title="Grote lupineluis">
Grote lupineluis

De grote lupineluis ("Macrosiphum albifrons") is een insect uit de familie der bladluizen Aphididae.

Dit insect is met zijn lengte van 3,5 tot 4,5 mm een van de grotere bladluizen. Hij heeft een blauwgroen lichaam, dat bedekt is met een laagje witte was, waardoor hij gemakkelijk te onderscheiden is van andere bladluissoorten.

Ze planten zich parthenogenetisch voort (d.w.z. zonder bevruchting) en produceren levende, parthenogenetische dochters. In hete en droge perioden groeit de populatie snel en in een mum van tijd zijn de stengels en bloemen van lupineplanten compleet bedekt met dicht opeengepakte kolonies bladluizen.

Het insect is zeer schadelijk voor de lupineplanten. Hun bloemen verwelken en sterven, en uiteindelijk kunnen hele planten het begeven. De luis kan ook het bonenscherpmozaïekvirus verspreiden, die in Lupinus albus is aangetroffen.

Hij komt wijdverspreid voor in de Verenigde Staten. In 1981 was hij voor het eerst in Engeland waargenomen en sindsdien verspreidt hij zich door Europa.

De natuurlijke vijanden zijn: lieveheersbeestjes, larven van zweefvliegen en gaasvliegen en parasitaire wespen. Deze kunnen echter weinig uitrichten als de bladluizen op bittere cultivars van lupine voorkomen, aangezien deze hoge concentraties alkaloïden bevatten, die ervoor zorgen dat de bladluizen giftig worden, zodat ze ongenietbaar worden.


</doc>
<doc id="3646588" url="https://nl.wikipedia.org/wiki?curid=3646588" title="Negatiefruimte">
Negatiefruimte

Negatieve ruimte of negatiefruimte is de ruimte tussen twee voorwerpen in. Door pareidolie kan in de tussenruimte een herkenbare vorm ontwaard worden. Zulke verrassende optische illusies worden in soms in kunstwerken verwerkt.



</doc>
<doc id="3646594" url="https://nl.wikipedia.org/wiki?curid=3646594" title="Citruswolluis">
Citruswolluis

De citruswolluis ("Planococcus citri") is een insect uit de familie van de wolluizen (Pseudococcidae).

De vrouwtjes zijn ongevleugeld en kunnen 5 mm lang worden. De mannetjes worden niet grote dan 1 mm en zijn gevleugeld. Ze hebben geen monddelen en kunnen dus geen voedsel opnemen. 

De mannetjes hebben een kort leven en in die periode gaan ze op zoek naar bewegende vrouwtjes om die te bevruchten. Sommige wolluissoorten kunnen zich ook ongeslachtelijk voortplanten (parthenogenese). Bij Citruswolluis komt alleen geslachtelijke voortplanting voor. De populatie bestaat voor 50% uit mannetjes en 50% uit vrouwtjes. Doordat de mannetjes zeer kort leven worden ze niet in grote aantallen waargenomen. Tot aan de eileg kan deze wolluis zich voortbewegen. Aan het achterlijf heeft het vrouwtje wasachtige staafjes, die als broedkamer dienen voor de eitjes. Na de eileg blijft het vrouwtje in een wasachtig omhulsel op de plant zitten.

De ontwikkeling van ei tot volwassen wolluis is bij 22ºC 46 dagen en bij 26ºC 32 dagen. Na de paring worden 100 tot 600 eieren afgezet in een periode van ongeveer 1 tot 2 weken.

De citruswolluis komt wereldwijd voor en heeft zeer veel waardplanten. 

Dit insect vormt een bedreiging voor de teelt van koffie, sojabonen en guave. Ze hechten zich vast aan de wortels en stengels van de plant. Het insect veroorzaakt ook schade in fruitbomen en veel siergewassen, maar ook in komkommer, meloen en aubergine. Ze zitten vaak op de groeipunten en in de oksels van de planten. Lieveheersbeestjes en sluipwespen zijn hun natuurlijke vijanden.


</doc>
<doc id="3647512" url="https://nl.wikipedia.org/wiki?curid=3647512" title="Wijkgezondheidscentrum">
Wijkgezondheidscentrum

Een wijkgezondheidscentrum is een organisatievorm voor multidisciplinaire gezondheidszorg, waaronder huisartsgeneeskunde. In Vlaanderen zijn er anno 2013 30, waarvan 23 aangesloten bij het VWGC (de Vereniging van Wijkgezondheidscentra), en hebben ruim 60000 mensen een wijkgezondheidscentrum als huisarts. In Franstalig België zijn er 95 wijkgezondheidscentra ("maison médicale"), met samen 250.000 ingeschrevenen.

Een van de kenmerken is dat de patiënten geen remgeld betalen, omdat alles via een bijdrage van de ziekenfondsen wordt bekostigd. Een belangrijk voordeel is dat de arts onafhankelijker kan voorschrijven en niet onder druk staat om zijn geld te krijgen. Een nadeel is dat zo lang de patiënt aangesloten is hij geen tegemoetkoming meer krijgt bij andere huisartsen. Dit heeft dan weer als voordeel dat de patiënt niet meer aan "huisarts-hopping" kan doen en meerdere artsen kan bezoeken om te krijgen wat hij wil. 

Wijkgezondheidscentra dienen te voldoen aan de volgende 11 criteria: 












Antwerpen

Brussel

Oost-Vlaanderen

Limburg

Vlaams-Brabant

Na mei '68 richtten geneeskunde studenten werkgroepen op om na te denken over de vraag hoe ze zich meer dienstbaar voor de maatschappij konden opstellen. Dit resulteerde midden de jaren 70 in wijkgezondheidscentra zoals de "Centres Locaux de Santé Communautaires" in Québec. 

Dit nieuwe concept moest antwoord bieden op de lichamelijke, psychische en sociale problemen. Daarbij was preventie, participatie in de gemeenschap en laagdrempeligheid belangrijk. Het is een eerste lijn een multidisciplinair aanbod (huisarts, diëtist, verpleging, maatschappelijk ondersteuning en kinesitherapie) 

In Alken werd vanuit "Wereldscholen Alken" in 1976 wijkgezondheidscentrum De Restèl opgericht. Kort daarop eveneens in ’76, De Sleep in Gent. Dit had als gevolg dat de Vlaamse Vereniging voor Forfaitaire Geneeskunde werd opgericht. In de jaren daarop volgden nog enkele Botermarkt (Gent, 1978), De Brug (Brussel, 1979), Brugse Poort (Gent, 1981), Zwartberg-Waterschei (1983), Ridderbuurt (1995), universitair gezondheidscentrum (Gent, 2000), Nieuw Gent (Gent, 2000), Daenshuis (Aalst, 2003), De Central (Kessel-lo, 2004), De Kaai (Gent 2005), De Vlier (Sint-Niklaas 2005)Wel en Wee (Mechelen, 2007), MediKuregem (Anderlecht, 2008), De Regent (Antwerpen, 2008), De Vaart (Vilvoorde, 2008) Vierkappes (Tienen]], 2009), Kapellenberg (Gent, 2010), Watersportbaan (Gent, 2010), De Zilveren Knoop (Lier, 2012)



</doc>
<doc id="3657589" url="https://nl.wikipedia.org/wiki?curid=3657589" title="Torpor">
Torpor

Torpor (Latijn: verlamming, bewegingloosheid) is een toestand van verminderde fysiologische activiteit die wordt waargenomen bij enkele kleine zoogdieren en vogels. Het wordt over het algemeen gekenmerkt door een sterk verlaagde lichaamstemperatuur, hartslag, ademhaling en stofwisseling. Torpide dieren zijn volledig inactief en over het gehele lichaam verstijfd. Op externe prikkels reageren zij nauwelijks. Op deze manier besparen zij energie in tijden van voedselschaarste, droogte of extreme temperaturen.

De duur van de torpor loopt uiteen van enkele dagen tot weken. Sommige dieren ondergaan een dagelijkse torpor die korter dan 24 uur duurt. Dagelijkse torpor komt voor bij vogels als "chickadees" (Amerikaanse mezen), gierzwaluwen en kolibries en bij zoogdieren, zoals bij veel buideldieren, knaagdieren (waaronder muizen), spitsmuizen en vleermuizen. Dit zijn voornamelijk relatief kleine dieren met een hoge stofwisseling en dus een hoge energieverbruik. In torpor besparen zij energie gedurende dat gedeelte van de etmaal waarop ze niet actief zijn. Langere periodes van torpor, zoals zomer- en winterslaap, stellen dieren in staat om energie te besparen tijdens langere voor hen ongunstige periodes.

Dagelijkse torpor en winterslaap hebben dezelfde biologische oorsprong. De onderliggende fysiologische mechanismen zijn derhalve waarschijnlijk dezelfde. Voorheen werd vermoed dat torpor eenvoudigweg een uitschakeling van de thermoregulatie betrof, maar inmiddels is het duidelijk dat het een nauwkeurig gecontroleerd thermoregulatieproces betreft. De biologische klok lijkt een rol te spelen: een spitsmuis die de gehele dag door voedsel tot zijn beschikking heeft, zal toch dagelijks torpor ondergaan. Er lijken echter verschillende controlemechanismes te bestaan. Bij placentale zoogdieren speelt bruin vetweefsel, dat warmte produceert, een centrale rol in het ontwaken uit de torpor. Ditzelfde mechanisme is echter niet aanwezig bij buideldieren. Het is vooralsnog onduidelijk wat de opwarming aanstuurt in deze groep zoogdieren.

Momenteel onderkoelt men routinematig patiënten voor een operatie gedurende enkele uren. Voor een bemande ruimtevaart naar Mars onderzoekt men nu of dat gedurende een langere tijd (180 dagen) kan; Zo zou men kunnen besparen op ruimte en gewicht in de marsgondel.



</doc>
<doc id="3659390" url="https://nl.wikipedia.org/wiki?curid=3659390" title="Robert Kerr (wetenschapper)">
Robert Kerr (wetenschapper)

Robert Kerr (Graafschap Roxburghshire, Schotland, 1755 – 11 oktober 1813) was een Schotse schrijver en vertaler van wetenschappelijke publicaties.

Kerr was de zoon van een juwelier. Hij studeerde medicijnen aan de Universiteit van Edinburgh en werd arts en chirurg aan het Foundling Hospital in Edinburgh. Hij vertaalde diverse werken in het Engels zoals de "Traité élémentaire de chimie" van Antoine Lavoisier in 1789. In 1792 vertaalde hij twee delen uit het "Systema naturae" van Carolus Linnaeus.

In 1794 geeft hij zijn baan als arts op en wordt beheerder/eigenaar van een papierfabriek. Met deze onderneming verliest hij zijn vermogen. Om zijn financiële situatie te verbeteren begint hij in 1809 weer met schrijven, waaronder minder belangrijke landbouwkundige publicaties. Zijn laatste werk is de vertaling van een werk van Georges Cuvier ("Recherches sur les ossements fossiles de quadrupedes"). Deze vertaling werd postuum gepubliceerd onder de titel "Essays on the Theory of the Earth".


</doc>
<doc id="3661650" url="https://nl.wikipedia.org/wiki?curid=3661650" title="Polysomnografie">
Polysomnografie

Polysomnografie (PSG) is een slaaponderzoek waarbij verschillende fysiologische parameters tijdens de slaap van de patiënt opgenomen worden. Het resultaat wordt een polysomnogram genoemd. De naam is afgeleid van het Griekse woord πολύς ("polus", "vele"), het Latijnse woord "somnus" ("slaap") en het Griekse woord γράφειν ("graphein", "schrijven").

Deze test die meestal gedurende de nacht in een ziekenhuis uitgevoerd wordt is de standaardtest voor de diagnose van het obstructieveslaapapneusyndroom (OSAS). Ook de evaluatie van de ernst en frequentie van de slaapapneus en de aanwezigheid van andere slaapaandoeningen kan vastgesteld worden. Meestal is de test gedurende één nacht voldoende om tot een adequate diagnose te komen maar in bepaalde gevallen bestaat er een variabiliteit van nacht tot nacht en kan de abnormale slaapomgeving in het hospitaal de slaap van de onderzochte patiënt negatief beïnvloeden.

De beoordeling van de verschillende slaapstadia wordt voornamelijk gedaan door 3 technieken: elektro-encefalografie (EEG), elektro-oculografie (EOG) en elektromyografie (EMG).


De beoordeling van de ademhaling van de patiënt die het onderzoek ondergaat kan door de volgende methodes opgevolgd worden.


Om mogelijke onderliggende cardiovasculaire problemen te ontdekken worden ook enkele ECG elektroden bevestigd tijdens het slaaponderzoek.
Ten slotte zal een microfoon en een decibelmeter de ernst van het snurken beoordelen. Ook zal er gedurende heel de nacht een camera de patiënt tijdens zijn slaap filmen.


</doc>
<doc id="3661853" url="https://nl.wikipedia.org/wiki?curid=3661853" title="Brouwerij Verhofstede">
Brouwerij Verhofstede

De Brouwerij Verhofstede is een voormalige brouwerij en huidige likeurfabriek te Nieuwkerken-Waas en was actief van voor 1885 tot 1967. Daarna werd het een likeurstokerij.

In 1885 werd een reeds bestaande brouwerij gekocht door Stefanie de Jaeger die even later huwde met Julien Verhofstede. Zo werd kwam de brouwerij in handen van de familie Verhofstede. Vanaf 1925 kwam zoon Eugeen Verhofstede in de brouwerij. In 1934 werd er ook limonade geproduceerd. Gedurende Tweede Wereldoorlog nam Eugeen de brouwerij volledig over. Er werd uitsluitend bier van hoge gisting gebrouwen waaronder "Vader Abt".

In de jaren 60 namen de zoons Stefan en Christiaan Verhofstede de brouwerij over en werd deze omgevormd tot ambachtelijke likeurfabriek. In 1967 werd het brouwen gestaakt en werd volledig een likeurfabriek. 





</doc>
<doc id="3662395" url="https://nl.wikipedia.org/wiki?curid=3662395" title="Oneirogeen">
Oneirogeen

Oneirogenen (van het Griekse woord "oneiros", dromen en "gen" wat opwekken betekent) zijn stoffen die het bewustzijn van de mens in een droomachtige staat brengen. De stoffen worden in rituelen gebruikt over de gehele wereld of door drugsgebruikers en bij behandeling van patiënten in ziekenhuizen of door huisartsen. Bekende stoffen die oneirogeen zijn:


</doc>
<doc id="3662430" url="https://nl.wikipedia.org/wiki?curid=3662430" title="Abfractie">
Abfractie

Onder Abfractie wordt in de tandheelkunde het afbreken van een stukje glazuur dat van de tand of kies breekt verstaan. Meestal wordt dit veroorzaakt door interne spanningen in de tand. Deze interne spanningen worden bijvoorbeeld veroorzaakt door klemmen.


</doc>
<doc id="3664064" url="https://nl.wikipedia.org/wiki?curid=3664064" title="Uilenspiegel (patiëntenvereniging)">
Uilenspiegel (patiëntenvereniging)

Uilenspiegel vzw is een Vlaamse patiëntenvereniging in de sector van de geestelijke gezondheidszorg die zich vooral bezighoudt met patiëntenvertegenwoordiging. De deelnemers zijn uitsluitend mensen met een psychische kwetsbaarheid.

De werking van de organisatie steunt op zes pijlers: lotgenotencontact, vertegenwoordiging, vorming, sensibiliseren, herstel & ervaringsdeskundigheid en participatie.
UilenSpiegel zet zich in voor de cliënten van de GGZ, vertegenwoordigt de stem van de patiënt bij de overheid, in het Vlaams Patiëntenplatform, de Vlaamse Vereniging Geestelijke Gezondheid (VVGG), de regionale zorgnetwerken en in sommige instellingen. Deze taken worden vooral door vrijwilligers-ervaringsdeskudigen ingevuld.
Daarnaast is er aandacht voor lotgenotencontact, vorming en ontwikkelen van visie.

De vertegenwoordiging gebeurt bij diverse ggz-netwerken en -instellingen, alsook bij de overheid.

Uilenspiegel werd opgericht in 1997.

Website van de vereniging


</doc>
<doc id="3664516" url="https://nl.wikipedia.org/wiki?curid=3664516" title="Cuterebra princeps">
Cuterebra princeps

Cuterebra princeps is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1895 door Austen.


</doc>
<doc id="3664517" url="https://nl.wikipedia.org/wiki?curid=3664517" title="Cuterebra ruficrus">
Cuterebra ruficrus

Cuterebra ruficrus is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1933 door Austen.


</doc>
<doc id="3664518" url="https://nl.wikipedia.org/wiki?curid=3664518" title="Cuterebra aldrichi">
Cuterebra aldrichi

Cuterebra aldrichi is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1933 door Austen.


</doc>
<doc id="3664519" url="https://nl.wikipedia.org/wiki?curid=3664519" title="Cuterebra subbuccata">
Cuterebra subbuccata

Cuterebra subbuccata is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1929 door Bau.


</doc>
<doc id="3664520" url="https://nl.wikipedia.org/wiki?curid=3664520" title="Cuterebra enderleini">
Cuterebra enderleini

Cuterebra enderleini is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1929 door Bau.


</doc>
<doc id="3664521" url="https://nl.wikipedia.org/wiki?curid=3664521" title="Cephenemyia apicata">
Cephenemyia apicata

Cephenemyia apicata is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1962 door Bennett and Sabrosky.


</doc>
<doc id="3664522" url="https://nl.wikipedia.org/wiki?curid=3664522" title="Cephenemyia macrotis">
Cephenemyia macrotis

Cephenemyia macrotis is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1863 door Brauer.


</doc>
<doc id="3664523" url="https://nl.wikipedia.org/wiki?curid=3664523" title="Gasterophilus inermis">
Gasterophilus inermis

Gasterophilus inermis is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1858 door Brauer.


</doc>
<doc id="3664525" url="https://nl.wikipedia.org/wiki?curid=3664525" title="Cuterebra horripilum">
Cuterebra horripilum

Cuterebra horripilum is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1815 door Clark.


</doc>
<doc id="3664526" url="https://nl.wikipedia.org/wiki?curid=3664526" title="Cuterebra cuniculi">
Cuterebra cuniculi

Cuterebra cuniculi is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1797 door Clark.


</doc>
<doc id="3664527" url="https://nl.wikipedia.org/wiki?curid=3664527" title="Cuterebra fontinella">
Cuterebra fontinella

Cuterebra fontinella is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1827 door Clark.


</doc>
<doc id="3664528" url="https://nl.wikipedia.org/wiki?curid=3664528" title="Cephenemyia phobifer">
Cephenemyia phobifer

Cephenemyia phobifer is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1815 door Clark.


</doc>
<doc id="3664529" url="https://nl.wikipedia.org/wiki?curid=3664529" title="Cuterebra grisea">
Cuterebra grisea

Cuterebra grisea is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1904 door Coquillett.


</doc>
<doc id="3664530" url="https://nl.wikipedia.org/wiki?curid=3664530" title="Cuterebra latifrons">
Cuterebra latifrons

Cuterebra latifrons is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1898 door Coquillett.


</doc>
<doc id="3664531" url="https://nl.wikipedia.org/wiki?curid=3664531" title="Cuterebra tenebrosa">
Cuterebra tenebrosa

Cuterebra tenebrosa is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1898 door Coquillett.


</doc>
<doc id="3664532" url="https://nl.wikipedia.org/wiki?curid=3664532" title="Cuterebra lepivora">
Cuterebra lepivora

Cuterebra lepivora is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1898 door Coquillett.


</doc>
<doc id="3664534" url="https://nl.wikipedia.org/wiki?curid=3664534" title="Cuterebra nitida">
Cuterebra nitida

Cuterebra nitida is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1898 door Coquillett.


</doc>
<doc id="3664535" url="https://nl.wikipedia.org/wiki?curid=3664535" title="Cuterebra jellisoni">
Cuterebra jellisoni

Cuterebra jellisoni is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1942 door Curran.


</doc>
<doc id="3664536" url="https://nl.wikipedia.org/wiki?curid=3664536" title="Cuterebra peromysci">
Cuterebra peromysci

Cuterebra peromysci is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1942 door Dalmat.


</doc>
<doc id="3664537" url="https://nl.wikipedia.org/wiki?curid=3664537" title="Cuterebra angustifrons">
Cuterebra angustifrons

Cuterebra angustifrons is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1942 door Dalmat.


</doc>
<doc id="3664538" url="https://nl.wikipedia.org/wiki?curid=3664538" title="Cuterebra americana">
Cuterebra americana

Cuterebra americana is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1775 door Fabricius.


</doc>
<doc id="3664539" url="https://nl.wikipedia.org/wiki?curid=3664539" title="Cuterebra buccatus">
Cuterebra buccatus

Cuterebra buccatus is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1776 door Fabricius.


</doc>
<doc id="3664540" url="https://nl.wikipedia.org/wiki?curid=3664540" title="Cuterebra emasculator">
Cuterebra emasculator

Cuterebra emasculator is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1856 door Fitch.


</doc>
<doc id="3664541" url="https://nl.wikipedia.org/wiki?curid=3664541" title="Cuterebra beameri">
Cuterebra beameri

Cuterebra beameri is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1943 door Hall.


</doc>
<doc id="3664542" url="https://nl.wikipedia.org/wiki?curid=3664542" title="Cephenemyia pratti">
Cephenemyia pratti

Cephenemyia pratti is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1916 door Hunter.


</doc>
<doc id="3664543" url="https://nl.wikipedia.org/wiki?curid=3664543" title="Cuterebra thomomuris">
Cuterebra thomomuris

Cuterebra thomomuris is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1949 door Jellison.


</doc>
<doc id="3664544" url="https://nl.wikipedia.org/wiki?curid=3664544" title="Cuterebra similis">
Cuterebra similis

Cuterebra similis is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1903 door Johnson.


</doc>
<doc id="3664545" url="https://nl.wikipedia.org/wiki?curid=3664545" title="Cuterebra cyanella">
Cuterebra cyanella

Cuterebra cyanella is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1906 door Jones.


</doc>
<doc id="3664546" url="https://nl.wikipedia.org/wiki?curid=3664546" title="Hypoderma tarandi">
Hypoderma tarandi

Hypoderma tarandi is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1758 door Linnaeus.


</doc>
<doc id="3664547" url="https://nl.wikipedia.org/wiki?curid=3664547" title="Gasterophilus haemorrhoidalis">
Gasterophilus haemorrhoidalis

Gasterophilus haemorrhoidalis is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1758 door Linnaeus.


</doc>
<doc id="3664548" url="https://nl.wikipedia.org/wiki?curid=3664548" title="Gasterophilus nasalis">
Gasterophilus nasalis

Gasterophilus nasalis is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1758 door Linnaeus.


</doc>
<doc id="3664549" url="https://nl.wikipedia.org/wiki?curid=3664549" title="Cuterebra sterilator">
Cuterebra sterilator

Cuterebra sterilator is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1897 door Lugger.


</doc>
<doc id="3664550" url="https://nl.wikipedia.org/wiki?curid=3664550" title="Cephenemyia trompe">
Cephenemyia trompe

Cephenemyia trompe is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1786 door Modeer.


</doc>
<doc id="3664551" url="https://nl.wikipedia.org/wiki?curid=3664551" title="Cuterebra fasciata">
Cuterebra fasciata

Cuterebra fasciata is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1905 door Swenk.


</doc>
<doc id="3664552" url="https://nl.wikipedia.org/wiki?curid=3664552" title="Suioestrus cookii">
Suioestrus cookii

Suioestrus cookii is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1921 door Townsend.


</doc>
<doc id="3664553" url="https://nl.wikipedia.org/wiki?curid=3664553" title="Cephenemyia jellisoni">
Cephenemyia jellisoni

Cephenemyia jellisoni is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1941 door Townsend.


</doc>
<doc id="3664554" url="https://nl.wikipedia.org/wiki?curid=3664554" title="Hypoderma lineatus">
Hypoderma lineatus

Hypoderma lineatus is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1789 door Villers.


</doc>
<doc id="3664555" url="https://nl.wikipedia.org/wiki?curid=3664555" title="Cuterebra approximata">
Cuterebra approximata

Cuterebra approximata is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1866 door Walker.


</doc>
<doc id="3665056" url="https://nl.wikipedia.org/wiki?curid=3665056" title="Broselow-lint">
Broselow-lint

Het Broselow-lint (Engels: "Broselow Pediatric Emergency Tape", kortweg "Browselow Tape") is een kleurgecodeerd meetlint dat wereldwijd voor spoedeisende hulp bij kinderen wordt gebruikt.

Het Broselow-lint verbindt de grootte van het kind - gemeten met het lint - met zijn gewicht om medische instructies zoals doseringen voor medicaties, de grootte van de apparatuur (zoals een intubator) die gebruikt moet worden, en het voltage bij het gebruik van een defibrillator. In het geval van kinderen is het bijzonder belangrijk om al deze therapieën voor ieder kind afzonderlijk te berekenen. Om dit te doen wordt in een spoedeisende situatie echter waardevolle tijd gebruikt die nodig is om de behandeling van de patiënt te evalueren, te beginnen en te controleren. Het Broselow-lint werd ontwikkeld voor kinderen tot ongeveer 12 jaar met een gewicht tot circa 36 kg. Het Broselow-lint wordt in veel medische teksten en publicaties als standaard voor spoedeisende hulp bij kinderen vermeld.

Begin jaren 1980 waren de spoedeisende hulp-artsen James Broselow en Robert Luten op zoek naar een oplossing van de problemen die de spoedeisende hulp voor kinderen stelt. Het resultaat was Broselow’s uitvinding van een zelfgemaakt prototype van het lint in 1985. Broselow en Luten van de Universiteit van Florida en lid van het pas opgericht Pediatric Advanced Life Support (PALS)-subcomité, bundelden hun krachten, om de fundamentele studies te doen, waarop het lint gebaseerd was, en om het lint in verloop der jaren te ontwikkelen en te actualiseren.

Het lint stelt van tevoren berekende medicatie doseringen ter beschikking en elimineert hierdoor effectief mogelijke fouten in verband met de dosering, bereiding en toediening bij kinderen. Dit voordeel heeft gedurende de afgelopen jaren, aangezien de prevalentie en de omvang van medicatiefouten al grote effecten vertoond. Medische fouten zijn voor kinderen een groter gevaar dan voor volwassenen, omdat hun organen kleiner zijn en zich nog in ontwikkeling bevinden. Medicatiefouten van een factor 10 zoals die ontstaan door foutieve berekeningen zijn voor kinderen een veel groter gevaar dan voor volwassenen. In het geval van standaard medicatie voor een volwassene zou foute dosis van tien maal de normale dosis voor volwassenen het gebruik van meerdere injectiespuiten vereisen - iets dat voor de verpleging een duidelijk signaal is dat er waarschijnlijk een fout gemaakt is. In tegenstelling hiertoe kan zowel een correcte 1x dosis als ook een 10x overdosering voor een klein kind in dezelfde spuit worden toegediend zonder enige verwijzing naar een mogelijke fout. Bovendien is de pediatrische spoedeisende verzorging vanwege de chaotische natuur en de stress die met urgenties verbonden is, extra gevoelig voor fouten.

Het oorspronkelijke Broselow-lint maakte een verdeling in 25 kg-bereiken voor medicatiedoseringen en acht kleur-bereiken voor de keuze van apparaten. Latere versies van het lint combineerden indeling voor dosering en apparatuurkeuze in acht kleur-bereiken. Hierdoor is een eenvoudig systeem voor medicatie en apparatuurkeuze ontstaan dat in de meeste ziekenhuizen en ziekenwagens wordt gebruikt.

De volgende lijst toont de gebruikte kleuren met aan de hand van lengte het geschatte gewicht en leeftijd.


</doc>
<doc id="3675267" url="https://nl.wikipedia.org/wiki?curid=3675267" title="Van Slingelandtshof">
Van Slingelandtshof

Het Van Slingelandtshof, ook wel Arme Vrouwenhof of Hof van Slingelandt genoemd, is een hofje in de Zuid-Hollandse plaats Dordrecht. Het bevindt zich halverwege de Vriesestraat en is het oudste hofje van het eiland. Opdrachtgevers waren Pieter van Slingelandt en zijn vrouw Cornelia van der Mee Roosenburgh, ze lieten de 'geefhuisjes' in 1519 bouwen voor de huisvesting van arme en oude vrouwen. Deze liefdadigheid kwam voort uit godsdienstige overtuiging.

In 1727 werd het hofje door Bartholomeus baron Van Segwaert vernieuwd en uitgebreid. In 1859 werd het na een brand opnieuw vergroot. Ditmaal was M.J. Repelaer de weldoenster. Ze wordt in ere gehouden met een gevelsteen. Ook in 1920 werd nog een gedeelte vernieuwd. Uiteindelijk telde het complex 32 woningen. Tot ongeveer 1930 waren de huisjes uitsluitend bestemd voor vrouwen van 60 jaar en ouder. Zij konden kiezen tussen een voor- of een achterwoning. Voor een voorwoning betaalden zij 300 gulden en voor een achterwoning 100 gulden huur per jaar.

Het hof raakte in de twintigste eeuw steeds meer in verval. In de jaren zeventig werden de woningen voornamelijk bewoond door krakers, drugsgebruikers en dealers. Uiteindelijk kocht de gemeente in 1989 het Van Slingelandtshof. De woonstichting restaureerde het complex volledig om het drie jaar later te heropenen. De huisjes in de Vriesestraat zijn nu winkeltjes, de achterhuisjes werden een tijd lang via het Leger des Heils verhuurd. Nu zijn de achterwoningen terug in beheer bij woningstichting Trivire, en worden zij verhuurd aan particulieren.

Boven de toegang van het hof bevinden zich de wapens van de geslachten Slingelandt en Van der Mee. Aan de andere zijde van het poortgebouw is een gevelsteen met het wapen van Van Segwaert aangebracht. Het eenvoudig vormgegeven complex is van oudheidkundige waarde en daarom opgenomen in het register van rijksmonumenten. Het hofje is overdag toegankelijk voor bezoekers.


</doc>
<doc id="3685504" url="https://nl.wikipedia.org/wiki?curid=3685504" title="Mycovirus">
Mycovirus

Mycovirussen of mycoviren (oudgrieks: μύκης "mykes": schimmel) zijn die virussen, die schimmels en gisten als waard hebben. De meeste mycoviren hebben een dubbelstrengs RNA (dsRNA) genoom en isometrische deeltjes, maar ongeveer 30% heeft een positief enkelstrengs RNA (ssRNA) genoom (Pearson et al., 2009; Bozarth et al., 1972).

In de niet-taxonomische groep van mycoviren komen virussoorten voor uit tot nu toe negen verschillende virusfamilies:

De in sporen en schimmeldraden voorkomende mycoviren veroorzaken bij schimmels meestal geen ziekteverschijnselen (hypovirulentie) en verspreiden zich bijna uitsluitend door celdeling of samensmelten van de waardschimmeldraden. Een buiten de schimmelcel voorkomende infectiecyclus treedt bij de meeste mycoviren niet op en ook komen bij een deel geen extracellulaire virionen voor. Ze worden daarom ook wel cryptoviren (gr. κρύπτος: verborgen) genoemd.
In het cytoplasma van de schimmelcel komen bij een infectie met een mycovirus virusachtige deeltjes ("Virus-like particles", VLPs) voor.

Mycoviren komen voor in verschillende schimmelsoorten, die tot verschillende taxonomische groepen behoren, waaronder zakjeszwammen (Ascomycetes), steeltjeszwammen (Basidiomycetes) en de niet tot de schimmels gerekende waterschimmels (Peronosporomycetes). Bij verscheidene gistsoorten, zoals de biergist, die ook economisch van belang zijn, wordt bij infectie met mycoviren het zogenaamde „killertoxine“ gevormd. De geïnfecteerde gistcel vormt glycoproteïne, dat de celmembraan van niet-geïnfecteerde gistcellen beschadigd of toxisch werkt op de DNA-syntheseorganen (killergisten).

De eerste aanwijzing van virussen in schimmels werd gevonden in 1968 bij het onderzoek aan champignons van "Agaricus bisporus", die een ernstige groeistoornis vertoonden In de schimmeldraden van deze champignons werden VLPs gevonden.

In 1970 werden in de schimmeldraden van "Aspergillus foetidus" ook VLPs en een viraal, dubbelstrengs RNA gevonden. Daar de eerste ontdekkingen van virale infecties bij schimmels met groeistoornissen gebeurden, werden vele mycoviren, die bij infectie geen symptomen geven, pas gevonden in de tachtiger en negentiger jaren van de twintigste eeuw met nucleïnezuur-hybridisering en PCR-technieken.


</doc>
<doc id="3694671" url="https://nl.wikipedia.org/wiki?curid=3694671" title="Di-isopropylethylamine">
Di-isopropylethylamine

Di-isopropylethylamine (doorgaans afgekort tot DIPEA of DIEA) of Hünigs base is een organische verbinding met als brutoformule CHN. De stof komt voor als een kleurloze vloeistof met een ammoniakale en misselijkmakende visachtige geur, die slecht oplosbaar is in water.

Di-isopropylethylamine wordt bereid door de alkylering van di-isopropylamine met di-ethylsulfaat. De stof wordt opgezuiverd door destillatie met behulp van kaliumhydroxide.

Doordat het stikstofatoom afgeschermd is door 1 ethyl- en 2 isopropylgroepen, is het vrij elektronenpaar enkel beschikbaar voor binding met een proton. Dat leidt ertoe dat di-isopropylethylamine, net als bijvoorbeeld 2,2,6,6-tetramethylpiperidine, een niet-nucleofiele organische base is. Dit maakt de stof een nuttig reagens in de organische synthese.

Di-isopropylethylamine is werkzaam als selectief reagens bij de alkylering van secundaire tot tertiaire amines. De normaal optredende overalkylering tot het quaternair ammoniumzout wordt daarbij niet waargenomen. Een voorbeeld is de alkylering van piperidine met benzylbromide:

Di-isopropylethylamine kan ingezet worden bij de synthese van de complexe heterocyclische verbinding scorpionine, door reactie met zwaveldichloride. De reactie is een ingewikkelde "one-pot"-synthese bestaande uit 15 stappen, die gekatalyseerd wordt door tri-ethyleendiamine (DABCO):

Di-isopropylethylamine is schadelijk bij contact met de huid of de ogen. Daarbij kan irritatie optreden en de huid kan rood worden door het corrosief karakter van de stof. De vloeistof werkt irriterend op de ogen en de luchtwegen. Di-isopropylethylamine is niet carcinogeen.

De reactie met sterke zuren of oxidatoren kan hevig zijn, waardoor kans op brand ontstaat. Di-isopropylethylamine is niet compatibel met acylchloriden, carbonzuuranhydriden, koolstofdioxide, koper en rubber.



</doc>
<doc id="3694690" url="https://nl.wikipedia.org/wiki?curid=3694690" title="Julius Wostyn">
Julius Wostyn

Julius Wostyn (Ruddervoorde 6 mei 1899 - Knokke 19 april 1967) was een Belgisch volksvertegenwoordiger, senator en arts.

Tijdens de Eerste Wereldoorlog was Wostyn vrijwilliger in het Belgisch leger. Hij vatte vervolgens zijn studies geneeskunde aan als pupil van het leger en was na het bekomen van zijn diploma (VUB, 1925) van 1927 tot 1933 legerarts. Hij vestigde zich vervolgens in de Brugse volkswijk Sint-Gillis, met latere verhuis naar de hoek van de Geerolfstraat en het Pandreitje. Hij verwierf de reputatie van een populaire volksdokter. In Oostkerke richtte hij een polikliniek op, als deel van de ziekenzorg verzekerd door de socialistische Bond Moyson.

Tijdens de Tweede Wereldoorlog werd hij opgepakt en opgesloten in de gevangenis van Leuven.

Van 1939 tot 1964 was hij socialistisch gemeenteraadslid van Brugge. Van 1946 tot 1949 en van 1950 tot 1961 was hij volksvertegenwoordiger voor het arrondissement Brugge. Daar tussenin was hij in 1949-1950 senator, verkozen door de provincieraad van West-Vlaanderen.

Wostyn had nauwe vriendschapsbanden met Achiel Van Acker. Ze werden op hetzelfde tijdstip ingewijd in de Brugse vrijmetselaarsloge "La Flandre".



</doc>
<doc id="3708709" url="https://nl.wikipedia.org/wiki?curid=3708709" title="Ruwaard van Putten Ziekenhuis">
Ruwaard van Putten Ziekenhuis

Het Ruwaard van Putten Ziekenhuis was een ziekenhuis in Spijkenisse.

Het ziekenhuis werd in juni 1990 geopend en kwam voort uit drie Rotterdamse ziekenhuizen; het Van Dam Bethesda Ziekenhuis, het Bergwegziekenhuis en het Eudokiaziekenhuis. 

In 2010 kwam het ziekenhuis in opspraak nadat de afdeling cardiologie een relatief hoog sterftecijfer had. De Inspectie voor de Gezondheidszorg sloot vervolgens de afdeling cardiologie in november 2012, in eerste instantie voor een week, maar met een latere verlenging. 

Het ziekenhuis kampte een jaar later met financiële problemen en werd op 24 juni 2013 failliet verklaard. Op 28 oktober 2014 ontvingen drie cardiologen een berisping van het Medisch Tuchtcollege. Zij waren toen al niet meer werkzaam in het ziekenhuis. Op 29 oktober 2014 kondigde IGZ op haar website aan hoger beroep in te stellen.

Het ziekenhuis is door drie andere ziekenhuizen, namelijk het Maastad, Ikazia en het Van Weel Bethesda, overgenomen. Het nieuwe ziekenhuis heet Spijkenisse Medisch Centrum.



</doc>
<doc id="3710371" url="https://nl.wikipedia.org/wiki?curid=3710371" title="Oppositie (fysiologie)">
Oppositie (fysiologie)

Oppositie van de duim is het topje van de duim samenbrengen met het topje van de pink. Dat betekent een gecombineerde beweging van de duim waarbij gelijktijdig een adductie en een flexie plaatsvindt in het carpometacarpale gewricht I. 

De tegengestelde beweging hiervan is repositie, waarbij dan een abductie en een extensie plaatsvindt in het carpometacarpale gewricht I.

De spieren hiervoor verantwoordelijk zijn de duimflexoren en duimadductoren (oppositie), duimextensoren en duimabductoren (repositie).
Voor de repositiebeweging is er nog een gespecialiseerde spier: de musculus opponens. Deze bevindt zich in de duimmuis.


</doc>
<doc id="3713532" url="https://nl.wikipedia.org/wiki?curid=3713532" title="Carpometacarpaal gewricht">
Carpometacarpaal gewricht

De carpometacarpale gewrichten (CMC) of articuli carpometacarpii zijn gewrichten in de hand die de middenhandsbeentjes laten bewegen ten opzichte van de handwortelbeentjes. 

Het carpometacarpale gewricht van de duim (CMC1), ook trapeziometacarpaal gewricht geheten, geeft de mogelijkheid om de duim tegenover de ander vingers te plaatsen (oppositie). 

Bij artrose van de duim is het kraakbeen van het carpometacarpale gewricht van de duim aangedaan en wordt het grijpen en knijpen pijnlijk en moeilijker.


</doc>
<doc id="3715587" url="https://nl.wikipedia.org/wiki?curid=3715587" title="Carprofen">
Carprofen

Carprofen (onder diverse namen in de handel gebracht, onder andere: Rimadyl, Imadyl, Novox, Imafen, Rovera) is een niet-steroïde ontstekingsremmer die in de diergeneeskunde gebruikt wordt als ondersteunend medicijn bij diverse ziekten. Het wordt als dagelijks medicijn toegepast ter bestrijding van pijn en ontstekingen ten gevolge van artritis bij geriatrische honden, gewrichtspijn, artrose, heupdysplasie en andere vormen van gewrichtsbeschadigingen.

Carprofen wordt ook toegepast om kortdurende pijn te bestrijden. Hierbij valt te denken aan pijn bij ontstekingen of operaties als castratie en sterilisatie). Carprofen werkt ontstekingsremmend via blokkade van COX-2 en andere bij de synthese van ontstekingsgerelateerde prostaglandines betrokken enzymen. De werking is vrij specifiek, de COX-1-activiteit wordt niet aangetast.

Carprofen is vanaf 1988 bijna 10 jaar ook bij mensen voorgeschreven. De toepassingen waren vergelijkbaar met die voor de dieren: bestrijding van gewrichtspijn en ontstekingsremmer. Bijwerkingen van het middel waren meestal niet sterk en bestonden doorgaans uit misselijkheid, maag-darmklachten en diarree. Op commerciële gronden heeft de fabrikant, Pfizer, het middel uit de markt genomen.


</doc>
<doc id="3715855" url="https://nl.wikipedia.org/wiki?curid=3715855" title="Erwin van Meekeren">
Erwin van Meekeren

Erwin van Meekeren (1955 - ) is een psychiater die tevens boeken schrijft. Hij is gespecialiseerd in de persoonlijkheidsstoornis "borderline". Hij is bekend geworden door zijn boeken en congressen. Van Meekeren heeft meerdere boeken geschreven, waaronder een boek over de psychiatrische stoornissen van Vincent van Gogh 


</doc>
<doc id="3718230" url="https://nl.wikipedia.org/wiki?curid=3718230" title="Lieven Bauwens (politicus)">
Lieven Bauwens (politicus)

Lieven Bauwens (Kortrijk, 7 maart 1942) was Belgisch volksvertegenwoordiger en arts.

Bauwens trouwde met Lutgardis Thys en vestigde zich als huisarts in Brakel.

Hij werd verkozen tot volksvertegenwoordiger voor de Volksunie in het arrondissement Oudenaarde. Hij zetelde van april 1977 tot december 1978. In de periode mei 1977-december 1978 had hij als gevolg van het toen bestaande dubbelmandaat ook zitting in de Cultuurraad voor de Nederlandse Cultuurgemeenschap, die op 7 december 1971 werd geïnstalleerd en de verre voorloper is van het Vlaams Parlement.

Lieven Bauwens was ook in de gemeente Brakel actief als gemeenteraadslid (1977-2000). In oktober 2012 werd hij opnieuw tot gemeenteraadslid verkozen.



</doc>
<doc id="3718279" url="https://nl.wikipedia.org/wiki?curid=3718279" title="Henricus Ballet">
Henricus Ballet

Hendrik (Henricus) Josephus Ballet (Schulen, 28 juli 1901 - Antwerpen, 10 augustus 1974) was een Belgisch arts en politicus voor de KVVL, het VNV en de VU.

In zijn collegetijd en later aan de universiteit was Ballet actief in het AKVS. In Leuven werd hij ondervoorzitter van het Katholiek Vlaams Hoogstudentenverbond (KVHV) en na zijn afstuderen bestuurslid van het Katholiek Vlaams Oud-Hoogstudentenverbond.

In 1925 promoveerde Ballet tot doctor in de geneeskunde (Katholieke Universiteit Leuven) en specialiseerde zich in de neuropsychiatrie.

Terug in zijn geboortestreek werd hij actief in de Katholieke Vlaamse Bond van Limburg, die hij in een Vlaams-nationalistische richting stuwde. Hij wilde graag aan verkiezingen deelnemen maar kreeg geen plaats op de lijst van de Katholieke partij. Hij stichtte met enkele gelijkgezinden de "Katholieke Vlaamsche Volkspartij Limburg", waar hij voorzitter van werd.

In 1929 nam de nieuwe partij deel aan de wetgevende verkiezingen en won een zetel, die ging naar Gérard Romsée voor het arrondissement Tongeren-Maaseik. Ballet voerde de lijst voor de Kamer aan in het arrondissement Hasselt, maar werd niet verkozen. In 1936 werd hij dat wel, nadat zijn partij zich had aangesloten bij het VNV. Hij werd ook gouwleider voor Limburg, maar liet de functie in 1937 aan Romsée over, om zelf arrondissementsleider voor Hasselt te worden.

In 1940 werd Ballet opnieuw gouwleider, nadat Romsée gouverneur was geworden. In maart 1941 nam hij hieruit ontslag, vanwege onenigheid met de verregaande collaboratie door Staf De Clercq voorgestaan, maar bleef niettemin in functie tot in oktober 1942 en werd opgevolgd door Theo Brouns.

In een brief uit 1943, gericht aan dr. Hendrik Elias, leider van het VNV, nam hij duidelijk afstand van de weg van de collaboratie die het VNV insloeg. Hij bevestigde zichzelf als Vlaams-Nationalist, maar ook als antinationaalsocialist en anti-Duits. Hij spoorde Elias duidelijk aan om zich af te zetten van de Duitsers, die de Vlaamse zaak geen stap vooruit geholpen hebben en enkel loze beloftes gemaakt hebben. Dit beeld wordt bevestigd door historicus Bruno De Wever: ""Ballet behoorde tot de zeer gematigde en federalistische vleugel van het VNV"". De Wever voegt hier echter aan toe: ""[Ballet] zou niettemin met zijn partij collaboreren met de nationaal-socialistische bezetter""

In 1945 begon het “proces Ballet” voor de Krijgsraad van Hasselt. Hij werd beschuldigd van het “dienen van de politiek van de Vijand”, pro-Duitse propaganda voor de werving van het Vlaamsch Legioen naar het Oostfront te maken en ook van enkele mensen te verklikken: er werd 20 jaar gevangenisstraf geëist. De uitspraak was op 26 oktober 1945: Ballet werd vrijgesproken van de verklikkingen, maar veroordeeld tot 15 jaar buitengewone hechtenis, levenslange ontzegging van zijn rechten, ontheffing uit al zijn ambten, militaire degradatie uit zijn rang van officier en een schadevergoeding van 100.000 fr aan de Belgische Staat. In 1948 werd hij vervroegd vrijgelaten en vestigde zich in Antwerpen. Hij werd in ere hersteld en mocht zijn dokterspraktijk weer openen, alsook opnieuw politieke activiteiten uitoefenen.

Hij werkte mee aan het tot stand komen van een nieuwe Vlaams-nationalistische partij, hetgeen de Volksunie werd. Van 1964 tot 1970 was hij voor deze partij gemeenteraadslid van Antwerpen. In 1965 werd hij verkozen tot senator voor het arrondissement Antwerpen. Hij was hiermee de enige onder de vooroorlogse VNV-parlementsleden, die opnieuw zitting nam in het parlement. Hij was er ondervoorzitter van de VU-senaatsfractie. Zijn mandaat liep ten einde in 1971.



</doc>
<doc id="3719720" url="https://nl.wikipedia.org/wiki?curid=3719720" title="Jean Baltus">
Jean Baltus

Jean Hubert Alphonse Joseph Baltus (Montzen, 18 juni 1903 - Eupen, 9 januari 1996) was een Belgisch arts en senator.

Baltus was een zoon van Jean Baltus (1879-1954) en Marie-Louise Vanderheyden (1874-1946). Hij trouwde in 1930 met Maria Elisabeth Köttgen (1905-1966) en ze kregen vijf kinderen.

Naast zijn praktijk als huisarts, werd hij ook, na de Tweede Wereldoorlog, politiek actief. Hij werd in 1946 verkozen tot senator voor de PSC in het arrondissement Verviers. Hij bleef dit mandaat uitoefenen gedurende een volledige legislatuur, tot in 1950.




</doc>
<doc id="3719969" url="https://nl.wikipedia.org/wiki?curid=3719969" title="Weense pestzuil">
Weense pestzuil

De Weense pestzuil is een barokke drievuldigheidszuil aan de Graben in de binnenstad van Wenen in Oostenrijk. De zuil werd na de pestepidemie van 1679 opgericht en is een van de bekendste en markantste kunstwerken van de stad.

In 1679 woedde in Wenen een van de laatste grootste pestepidemieën. Op de vlucht uit de stad beloofde keizer Leopold I de bouw van een genadezuil bij beëindiging van de pestepidemie. Nog in datzelfde jaar werd een provisorische houtzuil door Johann Frühwirth ingewijd, die een genadestoel op een Korinthische zuil met negen engelen voorstelde. In 1683 werd de opdracht voor een marmeruitvoering aan Matthias Rauchmüller gegeven, die echter in 1686 stierf en enkele engelenfiguren naliet. Daarna kwamen er talrijke nieuwe plannen voor de zuil. Uiteindelijk werd de projectleiding aan Paul Strudel overgedragen, die samenwerkte met de theateringenieur Lodovico Ottavio Burnacini. Burnacini stelde zich een wolkenpiramide met engelenfiguren en een figuur voor het geloof voor, waarvoor een biddende keizer Leopold knielt. De zuil kon in 1693 ingewijd worden.

Aan de pestzuil zijn meerdere Latijnse opschriften aangebracht.

Op de drie smalle zijden wordt aan de heilige drie-eenheid gedacht:

Het opschrift aan zuidwestelijke zijde, parallel met het straatverloop van de Graben is deels door de figuren die ervoor staan verborgen.
Tibi Regi Soeculorum Immortali: Uni In Essentia Et Trini In Personis, Deo Infinite Bono, Aeterno Et Immenso, Cuius Dexterae Omnia Sunt Possibilia, Cuius Sapientiae Nihil Est Absconditum, Cuius Providentia In Sua Dispositione Non Fallitur, Cuius Maiestate Impletur Universum, Cuius Misericordia Super Omnia Opera.
Aan de noordzijde, richting Petersplatz, bevindt zich het volgende opschrift:
Tibi, inquam, Sanctissimae ac Individuae Trinitati: Ego Leopoldus Humilis Servus Tuus Gratias ago, Quas Possum, Maximas Pro Aversa Anno .MDCLXXIX. Per Summam Benignitatem Tuam Ab Hac Vrbe Et Avstriae Provincia, Dirae Pestis Lue: Atque in Perpetuam Debitae Gratitudinis tesseram, Praesens Monumentum Demississime Consecro
Het volgende opschrift bevindt zich aan de naar de Stephansplatz gekeerde oostzijde:
Suscipe Clementissime Deus, Servi Tui Demisse Te Adorantis Vota: Et Me, Coniugem, Liberos, Domumque Meam: Populos Et Exercitus Meos: Regna Ac Provincias: Continua Misericordiae Tuae Protectione Guberna, Custodi, Defende! Ita VoVI: anno DoMInI saLVatorIs NostrI IesU ChrIstI
Het jaartal 1679 is niet expliciet aangegeven, maar als chronogram versleuteld: In de laatste vier regels van het opschrift (vanaf „Ita VoVI“) geeft de som van de hoofdletters, als Romeinse cijfers gelezen, het jaartal.



</doc>
<doc id="3720572" url="https://nl.wikipedia.org/wiki?curid=3720572" title="Windring">
Windring

Een windring is een ringvormig opblaasbaar rubberen kussen dat wordt gebruikt door mensen met aandoeningen van de anale streek. Het is meestal 45 cm in doorsnee en kan doorgaans met een ballonvormig luchtpompje op de gewenste druk worden gebracht. Door de ringvorm wordt er op de stuit zelf nauwelijks of geen druk uitgeoefend.

De windring wordt voornamelijk gebruikt als kortdurend het stuitgebied niet mag worden belast, bijvoorbeeld bij een gebroken of gekneusd stuitje, na een operatie vanwege aambeien, een peri-anale fistel of kort na een bevalling.

Een voordeel van deze ring is dat hij klein opgeborgen kan worden en nat gereinigd kan worden; een nadeel is dat het materiaal zelf niet luchtdoorlatend is en dus snel 'zweterig' en plakkerig aanvoelt. Bij langdurig gebruik is een schuimkussen met uitsparing prettiger.

Een windring moet niet gebruikt worden bij decubitus, omdat de druk die de windring veroorzaakt op de plaats waar deze in contact komt met de huid, de toch al bedreigde doorbloeding verder vermindert.



</doc>
<doc id="3720597" url="https://nl.wikipedia.org/wiki?curid=3720597" title="Manuel María Guerrero">
Manuel María Guerrero

Manuel María Guerrero (Manilla, 8 januari 1877 - 4 januari 1919) was een Filipijns kinderarts.

Manuel María Guerrero werd geboren op 8 januari 1877 in Ermita in de Filipijnse hoofdstad Manilla. Hij was het vijfde van negen kinderen van kunstschilder Lorenzo María Guerrero en Clemencia Ramirez. Zijn oudere broer Fernando María Guerrero was een van de meest vooraanstaande Spaanstalige dichters van de Filipijnen. Nadat zijn moeder overleed toen Manuel negen jaar oud was werd hij verder opgevoed door twee tantes. 

Na het voltooien van een bachelor-opleiding aan de Ateneo de Manila in maart 1984 begon Manuel Guerrero met een studie aan de University of Santo Tomas (UST), aan dezelfde faculteit waar ook zijn oom Leon Maria Guerrero werkzaam was als hoogleraar botanie. De uitbraak van de Filipijnse revolutie in 1896 onderbrak zijn studie echter. Hoewel hij niet actief deelnam aan de revolutie schreef hij wel voor "La Republica" en "La independencia" gedurende de strijd tegen de Spanjaarden en voor "La Patria" en "Weekly Manila" tijdens de Filipijns-Amerikaanse Oorlog. Toen de strijd tegen de Amerikanen grotendeels gestreden was continueerde hij zijn studie aan de UST en studeerde er in februari 1902 af met een "licenciado en medicina y cirujía". 

Later dat jaar werd hij ingezet als dokter in Ermita om mee te helpen bij de bestrijding van de cholera-epidemie dat dat jaar de Filipijnen teisterde. Deze epidemie zorgde voor veel slachtoffers, waaronder de vooraanstaande Filipijnse revolutionair Apolinario Mabini. In 1903 werd hij aangesteld als hoogleraar pathologie aan de UST. Vanaf 1904 concentreerde Guerrero zich op onderzoek naar de ziekte beriberi, die in die tijd voor veel sterfte zorgde onder zuigelingen in de Filipijnen. In 1910 publiceerde hij in een artikel in het wetenschappelijke tijdschrift "Revista de Filipina Medicina y Farmacia" de resultaten van zijn studie naar de effecten van de melk van moeders met beriberi op harten van kikkers. Hoewel het artikel in eerste instantie sceptisch ontvangen werd, bleek het later het begin van verder onderzoek, wat resulteerde in meer kennis van de oorzaken van beriberi bij zuigelingen. 

Manuel María Guerrero overleed in 1919, enkele dagen voor zijn 42e verjaardag, aan leverkanker. Guerrero was getrouwd met Elisa Ocampo en kreeg met haar acht kinderen: Clemencia, Renato, Edmundo, Wilfrido, Lorenzo, Manuel, Imelda en Benjamin. Zoon Wilfrido Maria Guerrero werd toneelschrijver en nationaal kunstenaar van de Filipijnen.



</doc>
<doc id="3721569" url="https://nl.wikipedia.org/wiki?curid=3721569" title="Hylofagie">
Hylofagie

Hylofagie (van het Griekse "ὕαλος" hyalos - glas en "φαγεῖν" phagein - eten) is het eten van glas. Het is een pathologische aandoening en wordt beschouwd als een vorm van pica. Hylofagie kan erg gevaarlijk zijn. Het scherpe glas kan de maag- en darmwand beschadigen of zelfs perforeren. Mogelijke oorzaken zijn vitamine- of mineralentekort, onderliggende lichamelijke of psychische ziektes of stress.

Het eten van glas wordt door sommigen beschouwd als een vorm van entertainment. Een paar van de bekendste "glaseters" waren: Todd Robbins, Matt the Knife, Josh Routh, Michel Lotito, Jimmy Coffin en Karis Benner.


</doc>
<doc id="3722292" url="https://nl.wikipedia.org/wiki?curid=3722292" title="Hermann Epenstein">
Hermann Epenstein

Hermann Epenstein Ritter von Mauternburg (Berlijn, 1850 – Mauterndorf, 5 juni 1934) was een Duits-Oostenrijks arts, zakenman, en kasteelheer die de peetoom was van Hermann Göring. 

Epenstein was halfjood en had zich tot het christendom bekeerd. Hij werd legerarts in het Koninkrijk Pruisen en maakte tevens als zakenman fortuin. Hij was een aanhanger van het Duitsnationalisme, een conservatieve politieke stroming in Oostenrijk en Duitsland.

Tijdens een verblijf in Duits-Zuidwest-Afrika (het huidige Namibië) leerde hij de keizerlijke commissaris Ernst Heinrich Göring en diens vrouw Franziska kennen. Hij hielp Franziska bij de geboorte van haar dochter.

Toen ze terug in Duitsland kwamen, woonde de familie Göring in het huis van Epenstein in de Fregestraße 19 te Berlin-Friedenau. Franziska Göring werd de maitresse van Hermann Epenstein. Zij hadden een openlijke verhouding: Hermann logeerde bij Franziska, terwijl haar wettige echtgenoot elders werd ondergebracht.

Epenstein werd de peter van de vijf kinderen van de familie Göring, onder wie Hermann en Albert. Hermann Göring had dezelfde voornaam als Hermann Epenstein. Volgens historici is Epenstein echter niet de biologische vader van de jongere broers Göring. In dat geval zouden beiden deels Joods geweest zijn. Albert Göring hielp veel Joden in de Tweede Wereldoorlog.

In 1894 kocht Epenstein de kasteelruïne van Mauterndorf in de deelstaat Salzburg in Oostenrijk. Hij liet het gebouw restaureren; in 1904 was het kasteel voltooid. In 1897 kocht hij voor 20.000 Duitse mark het grote kasteel Burg Veldenstein bij Neuhaus an der Pegnitz ten noorden van Neurenberg. Hij investeerde tot 1914 meer dan een miljoen mark in de restauratie. De familie Göring gaf hij de gelegenheid de burcht te bewonen.

Hermann Göring bezocht Epenstein ook op het kasteel Mauterndorf, dat hij het kasteel van zijn jeugd noemde. De voorliefde van Epenstein voor kastelen en de middeleeuwen beïnvloedden het wereldbeeld van de jonge Hermann. In 1908 ontving Epenstein de adellijke titel 'Ritter von Mauternburg'. Het volgende jaar werd hij Oostenrijks staatsburger. 

In 1913 kwam het echter tot een verwijdering met de familie Göring, toen de inmiddels 62-jarige Epenstein trouwde met de 26-jarige Elisabeth 'Lilly' Schandrovics Edle von Kriegstreu (1887–1939), een vrouw uit de lagere Oostenrijkse adel. 

Tijdens de Eerste Wereldoorlog schreef Epenstein een doktersbriefje dat Hermann Göring ongeschikt was voor dienst in de loopgraven. Hij regelde ook een post bij de Luftwaffe en verleende Göring onderdak toen hij in 1915 gewond was geraakt. Na de Eerste Wereldoorlog vestigde Epenstein zich definitief te Mauterndorf. 

Na de mislukte Bierkellerputsch zocht Göring, die een schot in het bovenbeen had opgelopen, zijn toevlucht bij zijn peetoom Epenstein in Mauterndorf.

Toen Epenstein in 1938 op 83-jarige leeftijd overleed, erfde zijn echtgenote de kastelen. Göring dwong de Jood Julius Fromm, eigenaar van de grootste Duitse condoomfabriek, zijn eigendom voor een fractie van de waarde te verkopen. In ruil voor deze gunst verwierf hij beide kastelen. Na de dood van Adolf Hitler op 30 april 1945 was Göring van plan op Mauterndorf te gaan wonen, maar hij wist het kasteel niet te bereiken en moest zich op het nabijgelegen Schloss Fischhorn aan de Amerikanen overgeven.


</doc>
<doc id="3725073" url="https://nl.wikipedia.org/wiki?curid=3725073" title="Georg Clemens Perthes">
Georg Clemens Perthes

Georg Clemens Perthes (Moers, 17 januari 1869 - Arosa, 3 januari 1927, was een Duits chirurg en een pionier op vlak van röntgenstraling.

In 1891 behaalde hij zijn medisch doctoraat aan de Rheinische Friedrich-Wilhelms-Universiteit. Later ging hij als chirurg aan de slag in Bonn en Leipzig, waar hij werkte met Friedrich Trendelenburg (1844-1924). In 1910 volgde hij Paul von Bruns (1846-1916) op als hoofd van de chirurgische kliniek in Tübingen. In 1900-1901 was hij militair chirurg in de Duitse koloniale zeehaven van Tsingtao (China).

Perthes' primair onderzoek hield radiologische behandeling en therapie in. Hij introduceerde het gebruik van radiologie bij het behandelen van wratten, huid- en borstkanker (mammacarcinoom). Vandaag de dag is hij vooral bekend voor de ziekte van Perthes (een kinderziekte), ook wel bekend als het Legg-Calvé-Perthes syndroom, een degeneratieve aandoening van het heupgewricht. Perthes nam de eerste röntgenfoto's van een patiënt met dit syndroom in 1898, zijn bevindingen werden echter enkele jaren later gepubliceerd. In Tsingtao had hij de kans om radiologische onderzoeken uit te voeren op de voeten van de Chinese vrouwen die onderworpen waren aan de tradiotionele voetinbinding.

Als chirurg maakte Perthes verschillende bijdragen, waaronder een procedure van zuigdrainage voor empyeem en het gebruik van een pneumatische manchet voor hemostase tijdens ledemaatoperaties. Ook de Perthes test is vernoemd naar Georg Perthes. In 1904 introduceerde hij de kruisvuurbestraling, daarbij harde en gefilterde röntgenbestraling gebruikend.

Perthes stierf aan een beroerte in 1927 in Arosa, Zwitserland.



</doc>
<doc id="3727374" url="https://nl.wikipedia.org/wiki?curid=3727374" title="Edelherthorzel">
Edelherthorzel

De edelherthorzel ("Cephenemyia auribarbis") is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1824 door Meigen.


</doc>
<doc id="3727375" url="https://nl.wikipedia.org/wiki?curid=3727375" title="Reeënhorzel">
Reeënhorzel

De reeënhorzel ("Cephenemyia stimulator") is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1851 door Clark.


</doc>
<doc id="3727376" url="https://nl.wikipedia.org/wiki?curid=3727376" title="Cephenemyia ulrichii">
Cephenemyia ulrichii

Cephenemyia ulrichii is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1862 door Brauer.


</doc>
<doc id="3727377" url="https://nl.wikipedia.org/wiki?curid=3727377" title="Gasterophilus nigricornis">
Gasterophilus nigricornis

Gasterophilus nigricornis is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1863 door Loew.


</doc>
<doc id="3727378" url="https://nl.wikipedia.org/wiki?curid=3727378" title="Gasterophilus pecorum">
Gasterophilus pecorum

Gasterophilus pecorum is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1794 door Fabricius.


</doc>
<doc id="3727379" url="https://nl.wikipedia.org/wiki?curid=3727379" title="Hypoderma actaeon">
Hypoderma actaeon

Hypoderma actaeon is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1858 door Brauer.


</doc>
<doc id="3727380" url="https://nl.wikipedia.org/wiki?curid=3727380" title="Hypoderma diana">
Hypoderma diana

Hypoderma diana is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1858 door Brauer.


</doc>
<doc id="3727381" url="https://nl.wikipedia.org/wiki?curid=3727381" title="Hypoderma lineatum">
Hypoderma lineatum

Hypoderma lineatum is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1789 door Villers.


</doc>
<doc id="3727382" url="https://nl.wikipedia.org/wiki?curid=3727382" title="Oestromyia leporina">
Oestromyia leporina

Oestromyia leporina is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1778 door Pallas.


</doc>
<doc id="3727383" url="https://nl.wikipedia.org/wiki?curid=3727383" title="Oestrus caucasicus">
Oestrus caucasicus

Oestrus caucasicus is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1948 door Grunin.


</doc>
<doc id="3727384" url="https://nl.wikipedia.org/wiki?curid=3727384" title="Pharyngomyia picta">
Pharyngomyia picta

Pharyngomyia picta is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1824 door Meigen.


</doc>
<doc id="3727385" url="https://nl.wikipedia.org/wiki?curid=3727385" title="Portschinskia neugebaueri">
Portschinskia neugebaueri

Portschinskia neugebaueri is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1881 door Portschinsky.


</doc>
<doc id="3727386" url="https://nl.wikipedia.org/wiki?curid=3727386" title="Przhevalskiana silenus">
Przhevalskiana silenus

Przhevalskiana silenus is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1859 door Brauer.


</doc>
<doc id="3727387" url="https://nl.wikipedia.org/wiki?curid=3727387" title="Rhinoestrus purpureus">
Rhinoestrus purpureus

Rhinoestrus purpureus is een vliegensoort uit de familie van de horzels (Oestridae). De wetenschappelijke naam van de soort is voor het eerst geldig gepubliceerd in 1859 door Brauer.


</doc>
<doc id="3727559" url="https://nl.wikipedia.org/wiki?curid=3727559" title="Lymphadenitis mesenterica">
Lymphadenitis mesenterica

Lymphadenitis mesenterica of mesenteriële adenitis is de ontsteking van de lymfeklieren in de buikholte. Meer bepaald wanneer de lymfeknopen in het mesenterium, een deel van het buikvlies of peritoneum dat de dunne darm omgeeft, ontstoken raken. Hoewel het ziektebeeld in het begin op een acute appendicitis lijkt is de ziekte meestal zelflimiterend en geneest spontaan. Vooral kinderen onder de 15 jaar lijken gevoelig voor deze aandoening.

De aandoening komt ook vaak samen voor met een appendicitis. Wanneer een blindedarmontsteking de oorzaak is van de lymphadenitis mesenterica is een appendectomie en/of antibiotica wel aangewezen om de primaire infectie te behandelen.
Een significant aandeel van patiënten die een appendectomie ondergaan voor een mogelijke appendicitis bleken in werkelijkheid slechts tekenen van niet-selectieve lymphadenitis mesenterica te vertonen.
In ernstige gevallen kunnen empirisch breed spectrum antibiotica gegeven worden maar in de meeste gevallen zijn er geen complicaties en is dit niet nodig.

Men is niet zeker wat de exacte oorzaak van deze ziekte is maar men heeft wel reeds veel verschillende mogelijke pathogenen kunnen identificeren. De meest voorkomende is Yersinia enterocolitica. Verder kunnen Escherichia coli, streptokokken, stafylokokken,en zelfs virussen zoals coxsackie, rubeola, adenovirus en het epsteinbarrvirus de ziekteverwekker zijn.

Omdat de ziekte zeer vaak samengaat met een luchtweginfectie is een courante hypothese dat men snot of sputum doorslikt dat besmet is met de micro-organismen die de luchtweginfectie veroorzaakten. Zo kunnen micro-organismen via de lymfevaten van de ingewanden de mesenterische lymfeklieren bereiken en zich daar vermenigvuldigen. Afhankelijk van welke verwekker kan de infectie licht of ernstiger verlopen.

Bij infectie met Yersinia enterocolitica een feco-orale transmissie mogelijk en zijn er gevallen bekend van besmette melk, water of vlees (rauw varkenvlees). Slechts zelden gebeurt er een overdracht van de infectie van persoon tot persoon.



</doc>
<doc id="3733739" url="https://nl.wikipedia.org/wiki?curid=3733739" title="Kruisvuurbestraling">
Kruisvuurbestraling

Kruisvuurbestraling (meer-veld-bestraling) is een vorm van röntgentherapie voor diep gelegen gezwellen, waarbij men stralenbundels uit verschillende richtingen op het gezwel richt, teneinde de stralingsdosis op de omgevende gezonde weefsels en de huid zo klein mogelijk te doen zijn, door deze over een groot gebied uit te smeren.


</doc>
<doc id="3733801" url="https://nl.wikipedia.org/wiki?curid=3733801" title="Liefdespijl">
Liefdespijl

Een liefdespijl (ook bekend als een gypsobelum) is een scherpe, meestal van kalk of chitine gemaakte pijl die enkele slakken creëren. Liefdespijlen worden gemaakt door seksueel volwassen dieren en worden gebruikt als onderdeel van het baltsritueel, vóór de daadwerkelijke paring plaatsvindt.

De pijlen zijn vrij groot in vergelijking met de grootte van het dier: bij het geslacht "Parmarion" van semislakken is de lengte van een pijl een vijfde van de lengte van de voet. 

Vóór copulatie proberen de slakken een (of meer) pijlen in de andere slak te "schieten". Er is geen orgaan om de pijl te ontvangen, deze actie is meer analoog aan een steekpartij. De pijl vliegt niet door de lucht om zijn doel te bereiken, in plaats daarvan wordt hij afgevuurd als een 
contactschot.

De liefdespijl is geen orgaan voor sperma-overdracht. De uitwisseling van sperma tussen beide van de twee slakken is een volledig afgezonderd gedeelte van de paring. Toch toont recent onderzoek aan dat het gebruik van de pijl een positieve invloed heeft op de reproductieve uitkomst voor de slak. Dit komt doordat slijm op de pijl een hormoonachtige stof bevat waardoor meer van de zaadcellen na paring 
overleven.

Liefdespijlen hebben verschillende specifieke vormen en kunnen bij determinatie van de slakkensoorten worden gebruikt. Wat alle liefdespijlen gemeen hebben is hun harpoen-achtige of naaldachtige vorm en het vermogen om te doorboren.


</doc>
<doc id="3733934" url="https://nl.wikipedia.org/wiki?curid=3733934" title="Louis Bonnet">
Louis Bonnet

Louis Désiré Gustave Joseph Bonnet (Taintignies, 28 juni 1816 - Froyennes, 28 november 1897), ook genaamd Bonnet-Lécuyer, was een Belgische arts en senator.

Bonnet was een zoon van de arts Louis-Joseph Bonnet en van Marie-Thérèse Merlin. Hij trouwde met Pauline Lécuyer.

Hij behaalde zijn doctoraat in de geneeskunde aan de ULB (1837) en vestigde zich als arts eerst in Taintignies, later in Froyennes.

Vanaf 1851 en tot in 1891 was hij gemeenteraadslid en schepen van Froyennes. Hij was ook provincieraadslid in Henegouwen (1866-1870).

In 1870 werd hij verkozen tot liberaal senator voor het arrondissement Doornik. Hij vervulde dit mandaat tot in oktober 1894.

Andere activiteiten van Bonnet waren:

Bonnet was lid van een vrijmetselaarsloge.



</doc>
<doc id="3734184" url="https://nl.wikipedia.org/wiki?curid=3734184" title="Edoxaban">
Edoxaban

Edoxaban is een antistollingsmiddel dat ingrijpt in de bloedstolling door het remmen van factor Xa. In tegenstelling tot de klassieke anticoagulantia mist het een middel zoals vitamine K dat de werking kan couperen. Het is ontwikkeld door de firma Daiichi Sankyo. In dierstudies is edoxaban een krachtige, selectieve remmer voor factor Xa en heeft een goede orale biologische beschikbaarheid. Het werd in juli 2011 goedgekeurd in Japan voor preventie van veneuze trombo-embolie (VTE) na orthopedische chirurgie.

Meerdere fase II klinische trials zijn uitgevoerd, bijvoorbeeld voor tromboseprofylaxe na totale heupvervanging en voor CVA preventie bij patiënten met boezemfibrilleren .

April 2015 stond het middel op het punt te worden toegelaten door EMA in de sterkte van 15, 30 en 60mg filmomhulde tabletten onder de merknaam Lixiana.

Edoxaban kan een interactie aangaan met P-glycoproteïneremmers zoals kinidine, amiodaron, verapamil en dronedarone.

Er wordt veel van dit nieuwe orale antistollingsmiddel (NOAC) verwacht. De hoop is dat de kans op bloedingen bij edoxaban lager uitpakt dan bij de reeds bekende NOAC’s het dabigatran, rivaroxaban en apixaban. 


</doc>
<doc id="3737384" url="https://nl.wikipedia.org/wiki?curid=3737384" title="Antoon Beck">
Antoon Beck

Antoon Jozef Kamiel Corneel Beck (Poperinge, 2 januari 1909 - Ronse, 18 augustus 1993) was een Belgisch chirurg en senator.

Beck volbracht zijn middelbare studies in het college van Poperinge, waar hij lid was van het AKVS.

Van 1928 tot 1934 studeerde hij aan de Katholieke Universiteit Leuven, waar hij lid was van het KVHV en werd doctor in de geneeskunde. Van 1934 tot 1941 was hij assistent heelkunde bij professor Appelmans. Gemobiliseerd in 1940, nam hij deel aan de Achttiendaagse Veldtocht en was een tijdje krijgsgevangen. Hij trouwde in 1942 met Yvonne Vandenbussche (1920-2011) en het echtpaar kreeg acht kinderen. Beck werd chirurg in Ronse. 

Hij begon ook aan een politieke loopbaan. In 1958 werd hij CVP-gemeenteraadslid in Ronse en voorzitter van zijn fractie. 

Vervolgens werd hij senator voor de CVP, eerst als verkozene door het arrondissement Oudenaarde-Aalst (1965-1968), vervolgens als provinciaal senator (1968-1971).




</doc>
<doc id="3737704" url="https://nl.wikipedia.org/wiki?curid=3737704" title="Georges Beghin">
Georges Beghin

Georges Louis Beghin (Cuesmes, 21 april 1912 - 28 september 1974) was een Belgisch arts en volksvertegenwoordiger. 

Doctor in de geneeskunde geworden (Katholieke Universiteit Leuven), vestigde Beghin zich in 's-Gravenbrakel.

Tijdens de oorlog trad hij toe tot het Verzet en was medestichter in maart 1941 van het maandblad 'L'Insoumis' dat in 's-Gravenbrakel werd uitgegeven. Een van de oprichters, Georges Némegaire, werd in maart 1943 gearresteerd en stierf in het concentratiekamp Flossenburg in februari 1945. 
Hij werd politiek actief toen hij provincieraadslid werd voor Henegouwen (1954-1956). In 's-Gravenbrakel werd hij in 1958 verkozen tot gemeenteraadslid en van 1959 tot 1965 was hij er schepen.

Hij werd provinciaal senator voor de liberale partij in 1965 en bleef dit tot in 1971.



</doc>
<doc id="3737749" url="https://nl.wikipedia.org/wiki?curid=3737749" title="Clément Behn">
Clément Behn

Clément Hubert Marie Behn (Ninove, 3 augustus 1874 - 27 januari 1960) was een Belgisch volksvertegenwoordiger, burgemeester en arts.

Behn werd doctor in de geneeskunde en vestigde zich als huisarts in zijn geboortestad.

Hij begaf zich in de politieke actie toen hij in 1907 gemeenteraadslid en schepen van Ninove werd. In 1913 werd hij burgemeester en bleef dit tot hij in 1941 door de Duitsers werd afgezet en door een oorlogsburgemeester werd vervangen. Na de Bevrijding nam hij het ambt automatisch weer op (zijn afzetting was, zoals alle gelijkaardige, door de Belgische overheid niet erkend), tot aan zijn vervanging na de gemeenteraadsverkiezingen van 1946.

In 1932 werd Behn liberaal volksvertegenwoordiger voor het arrondissement Aalst en zetelde tot in 1946.



</doc>
<doc id="3739106" url="https://nl.wikipedia.org/wiki?curid=3739106" title="Waterpotentiaal">
Waterpotentiaal

De waterpotentiaal is een maat voor de energietoestand van water in vergelijking met zuiver water en bepaalt de richting en beweging van het water. De waterpotentiaal "Ψ" is de chemische potentiaal van water (in J m = MPa) in vergelijking met zuiver water bij dezelfde temperatuur en druk. Het begrip waterpotentiaal wordt gebruikt voor het verkrijgen van inzicht van de waterbeweging in planten, dieren en bodems.

In de vergelijking voor waterpotentiaal moet rekening gehouden worden met de factoren die de diffusie van water beïnvloeden. Dit kunnen zijn:
en matrixpotentialen zoals:

De waterpotentiaal stelt de beschikbaarheid van water voor de plant voor. Een verschil in de waterpotentiaal van systemen, die aan elkaar grenzen, verklaart het watertransport. (bijvoorbeeld: grond-wortel, blad-lucht, plantencel-extracellulaire ruimte).
Het water stroomt van een hogere potentiaal naar een lagere potentiaal. 

In de plantenfysiologie wordt de waterpotentiaal bepaalt door: 
"Ψ" = "Ψ" + "Ψ" + "Ψ", of
waterpotentiaal = drukpotentiaal + osmotische potentiaal + zwaartekrachtspotentiaal
De eenheden zijn in druk (Pascal) omdat plantencellen onder druk staan (denk aan de celwand) en het gemakkelijker is om te meten. De waterpotentiaal van zuiver water is nul. De waterpotentiaal in intact plantenweefsel is meestal negatief vanwege de grote hoeveelheden opgeloste stoffen in de cellen.

Voorbeelden van waterpotentialen bij planten:

Wanneer water in contact komt met vaste deeltjes, zoals klei of zand, kunnen de adhesieve, intermoleculaire krachten tussen het water en het vaste deeltje groot zijn. De krachten tussen de watermoleculen en de vaste deeltjes in combinatie met de aantrekkingskracht tussen de watermoleculen zorgen voor een oppervlaktespanning en de vorming van meniscussen in de vaste matrix. Er is dan kracht nodig om dit te doorbreken. De grootte van de matrixpotentiaal hangt af van de afstand tussen de gronddeeltjes (de breedte van de meniscussen (zie ook capillariteit)) en de chemische samenstelling van de vaste matrix. In veel gevallen kan de matrixpotentiaal vrij groot zijn en vergelijkbaar met andere componenten van de waterpotentiaal.

Matrixpotentialen zijn erg belangrijk voor de plant-water relaties. Bij een met water verzadigde bodem is de matrixpotentiaal 0 MPa en bij het verwelkingspunt is deze 1,5 MPa. Bij zeer droge bodems binden sterke (zeer negatieve) matrixpotentialen het water aan gronddeeltjes. Planten maken om te overleven dan grotere negatieve matrixpotentialen in de kleine poriën van de celwanden van de bladeren voor het onttrekken van water aan de bodem. De verdamping van het water aan de oppervlakte van de mesofylcellen naar de atmosfeer zorgt voor het ontstaan van miljoenen kleine meniscussen in de mesofylcelwanden. Kiemende zaden hebben een grote negatieve matrixpotentiaal. Hierdoor nemen ze zelfs in enigszins droge grond nog water op. De creosootstruiken kunnen nog groeien onder extreem droge omstandigheden door een negatieve waterpotentiaal van -5 MPa (-50 bar) te ontwikkelen en kunnen een negatieve waterpotentiaal ontwikkelen tot wel -12 MPa (-120 bar).

De waterpotentiaal van een bodem kan met behulp van "gipsblok-elektroden" direct gemeten worden. Hiervoor wordt een gipsblok in de bodem ingegraven en de elektrische geleidbaarheid binnenin het blok gemeten. Bij een hoog watergehalte van de bodem (laag waterpotentiaal) zijn veel poriën van het gipsblok met water gevuld en wordt de stroom beter geleid. 

Met behulp van een tensiometer kan de matrixpotentiaal vastgesteld worden. Daar de osmotische potentiaal in zoutarme bodems zeer laag is en buiten beschouwing kan worden gelaten, is de zo gemeten matrixpotentiaal de waterpotentiaal.

Een drukkamer is een instrument waarmee bij benadering de waterpotentiaal in plantenweefsel gemeten kan worden. Zo wordt bijvoorbeeld een blad dat aan een stengelstuk vastzit in een luchtdichte kamer geplaatst, waarna de kamer langzaam met gas op druk gebracht wordt. De druk die er heerst op het moment dat er sap uit het xyleem van de stengel begint te komen, geeft de waterpotentiaal van het blad aan.



</doc>
<doc id="3739185" url="https://nl.wikipedia.org/wiki?curid=3739185" title="Johannes Fredericus van Hengel">
Johannes Fredericus van Hengel

Jo(h)annes Fredericus van Hengel (Grootebroek, 6 maart 1811 - Hilversum, 18 april 1892) was een sociaal bevlogen Nederlandse arts.

Dr Jan van Hengel was afgestudeerd en gepromoveerd aan de medische faculteit van de Leidse Universiteit en vestigde zich in 1838 als verloskundige in Hilversum. Hij schrok zo van de slechte leefomstandigheden en het gebrek aan hygiëne, dat hij eigenlijk er niet wilde wonen. Zijn professor maakte hem duidelijk dat hij er dus veel goed werk kon verrichten. Hij had een drukke praktijk maar besteedde ook veel tijd aan het schrijven vam medische artikelen over het voorkomen van ziekten in het 'Tijdschrift voor Gezondheidsleer' en in de 'Schat der Gezondheid'. Hij regelde ook gratis voedselverdeling en inentingen tegen pokken. In 1875 stelde hij de 'Geneeskundige plaatsbeschrijving in Gooiland' samen.

In 1877 was hij betrokken bij een wisseltruc die pas in 2005 werd ontdekt. In het belang van schedelonderzoek had hij drie schedels uit graven op Urk ontvreemd en doorgespeeld aan hoogleraar Pieter Harting (1812-1885) van de Universiteit van Utrecht. Pas op 5 juni 2010 zijn de schedels weer naar Urk gegaan, waar zij op 20 juli werden herbegraven. 

Jan van Hengel was een kind van Wessel Albertus van Hengel (1779-1871) en Anna Maria Hupé (1783-1859) uit Amsterdam. Zijn ouders hadden tien kinderen, waarvan er vijf nog in leven waren toen de ouders overleden.
Dr. Van Hengel was in 1840 in Leiden getrouwd met Henderica Peerlkamp (1811 - 1874) uit Dokkum. Ze kregen zes kinderen. Hij overleed op 81-jarige leeftijd.

In 1985 werd door Joop Reinboud bij Uitgeverij Verloren in Hilversum een boekje over hem gepubliceerd: Het leven van doctor Van Hengel (1811-1892). .

Aan het pand Kerkbrink 18 in Hilversum hangt een reliëf van de arts Johannes Fredericus van Hengel. Ook is in Hilversum een straat naar hem vernoemd, de Van Hengellaan.


</doc>
<doc id="3739275" url="https://nl.wikipedia.org/wiki?curid=3739275" title="Albert von Kölliker">
Albert von Kölliker

Albert von Kölliker, geboren als Rudolf Albert Kölliker (Zürich, 6 juli 1817 - Würzburg, 2 november 1905) was een Zwitserse anatoom, fysioloog en zoöloog. Hij was een pionier van de histologie en de microscopische anatomie.

Kölliker studeerde vanaf 1836 zoölogie, anatomie en botanica in Zürich en later in Bonn en Berlijn. Hij promoveerde in 1841 in Zürich als doctor in de filosofie en in 1842 als dokter in de medicijnen in Heidelberg. Hij begon zijn carrière als embryoloog in Zürich, waar hij in 1844 hoogleraar werd in fysiologie en vergelijkende anatomie aan de universiteit. Hij leidde er de eerste cursus microscopie. In 1848 richtte hij samen met Karl Theodor Ernst von Siebold het "Zeitschrift für wissenschaftliche Zoologie" op. In 1849 werd hij professor in fysiologie en microscopische en vergelijkende anatomie aan de medische faculteit van de universiteit van Würzburg, waar hij de rest van zijn leven verbleef. Hij is vooral bekend als histoloog. Hij ontdekte onder meer het glad spierweefsel en andere weefselstructuren. Hij wordt beschouwd als de grondlegger van de celfysiologie. In 1852 publiceerde hij het "Handbuch der Gewebelehre des Menschen", lange tijd het standaardwerk op dit gebied. Hij schreef ook het driedelige "Mikroskopische Anatomie" (Leipzig, 1850-1854). Tot zijn studenten behoorden o.m. Ernst Haeckel en Wilhelm His. In 1897 verhief prins-regent Luitpold van Beieren hem in de adel en mocht hij het voorvoegsel "von" gebruiken. In 1903 ging hij op emeritaat.

Zijn zoölogisch werk spitste zich voornamelijk toe op koralen en zeeveren. Hij schreef het deel "Pennatulida" (zeeveren) van het wetenschappelijk verslag van de Challenger-expeditie (1872–76), gepubliceerd in 1880. Daarvan waren 38 soorten uit 19 geslachten meegebracht, waaronder hij 27 voor de wetenschap nieuwe soorten en 7 nieuwe geslachten beschreef. Naar aanleiding van zijn onderzoek stelde Kölliker een nieuwe indeling van de Pennatulida voor.

Kölliker was buitenlands lid van de Royal Society of London. Die verleende hem in 1897 de Copley Medal. In 1902 ontving hij de Linnean Medal van de Linnean Society of London.

Wilhelm Röntgen gebruikte in 1896 voor een van de vroegste röntgenfoto's de hand van Albert von Kölliker; dit gebeurde tijdens een lezing voor de "Physikalisch-Medizinische Gesellschaft" van Würzburg, die Kölliker in 1849 mee had opgericht.



</doc>
<doc id="3739661" url="https://nl.wikipedia.org/wiki?curid=3739661" title="Hakaru Hashimoto">
Hakaru Hashimoto

Hakaru Hashimoto, (橋本 策, "Hashimoto Hakaru"; Iga (Mie), 5 mei 1881 – Mie, 9 januari 1934) was een Japans arts die de naar hem benoemde ziekte van Hashimoto ontdekte.

Hashimoto was de derde zoon van de arts Hashimoto Kennosuke. Hij was boeddhist en hield van Japans theater. Hij werd geboren in het gehucht Midai van het dorp Nishitsuge (西柘植村,"Nishitsuge-mura") in het district Ahai (阿拝郡, "Ahai-gun") in de toenmalige provincie Iga. 

Nadat hij de eliteschool 3 (第三高等学校, Dai san Kotogakko) had doorlopen ging Hashimoto in 1903 geneeskunde studeren te Fukuoka, toen een onderdeel van de Keizerlijke Universiteit te Kyoto (京都帝国大学福岡医科大学, Kyoto teikokudaigaku Fukuoka ikadaigaku) en sinds 1911 onderdeel van de keizerlijke Universiteit van Kyushu.
Hij studeerde af in 1907 en werkte van 1908 tot 1912 als chirurg onder professor Miyake Hayari, de eerste neurochirurg in Japan.

Hij doctoreerde op "Struma lymphomatosa" (Kojosen rinpa-setu sho-teki henka ni kansuru kenkyu hokoku) waarin hij de vier histologische karakteristieken beschreef van de later naar hem genoemde aandoening van de schildklier:

Hashimoto publiceerde zijn doctoraat in 1912 in het Duits vaktijdschrift "Archiv für klinische Chirurgie", Boek 97, p 219–248 als "Zur Kenntnis der lymphomatösen Veränderungen der Schilddrüse (Struma lymphomatosa)".

Hij was in Japan vrijwel onbekend en reisde in hetzelfde jaar naar de Georg-August-Universität Göttingen te Göttingen, waar hij onder de patholoog Eduard Kaufmann urogenitale tuberculose behandelde. Hij reisde naar Berlijn en Londen.

Toen brak de Eerste Wereldoorlog uit en in 1915 overleed zijn vader. Hashimoto reisde over Londen terug naar Japan. Hij verbleef kort aan de Kyushu-Universiteit, maar nam dan de praktijk van zijn vader over. Hij beoefende vooral chirurgie van de buik. In 1934 stierf hij zelf aan typhus.

Op de campus van de Universiteit van Kyushu is een straat naar hem vernoemd.


</doc>
<doc id="3739717" url="https://nl.wikipedia.org/wiki?curid=3739717" title="Goudverbinding">
Goudverbinding

Goudverbindingen worden gebruikt in de geneeskunde als medicatie voor reumatische aandoeningen. Bij een groot deel van de patiënten (60-70%) geeft het aanzienlijke verbetering, maar is het vaak onvoldoende of geeft het veel bijwerkingen. Deze medicatie wordt pas toegepast na (onsuccesvolle) behandeling met NSAID's en DMARD's.

De precieze werking van goudpreparaten is niet bekend. Volgens hypothesen werken deze preparaten door remming van macrofagen. De enzymen die door de macrofagen worden gemaakt, worden tegengewerkt en hierdoor wordt de keten van auto-immuunreacties (het immuunsysteem valt lichaamseigen materiaal aan) gebroken. 

Het onderdrukken van auto-immuunreacties door goudverbindingen is wel aangetoond. Ook de productie van reumafactor wordt geremd.

Bij ongeveer 15% van de patiënten treedt permanente of langdurige remissie op van de klachten. Bij 60-70% leidt het tot aanzienlijke verbetering. Echter, bij 30-40% moet de behandeling worden gestaakt wegens bijwerkingen of onvoldoende effect.

Goudpreparaten worden doorgaans door middel van injecties in één of meer aangedane gewrichten toegediend. Hierna dringen de goudverbindingen door in de weefsels. Met name het doordringen in de synovia (de slijmvliezen om de gewrichten), is van belang. De toediening kan ook oraal plaatsvinden.

Behandeling met goudverbindingen is geïndiceerd bij patiënten met actieve reumatoïde artritis, die niet (voldoende) reageren op behandeling met NSAID's of DMARD's. Hierbij wordt gelet op zowel de klachten, zoals pijn en stijfheid, als op objectieve bevindingen, zoals bloedbezinking (meestal aangeduid als BSE) en de toestand van de gewrichten. Goudverbindingen helpen bij het verbeteren van zowel de subjectieve klachten als bij het verlagen van de BSE en ontsteking van de gewrichten.

Goudverbindingen worden verder ook toegepast bij juveniele idiopathische artritis, een heel agressieve vorm van artritis die bij jonge personen voorkomt, en bij arthritis psoriatica.

Goudpreparaten mogen niet worden gebruikt bij mensen met een van de volgende aandoeningen of stoornissen:

Goudpreparaten mogen ook niet worden gebruikt tijdens de zwangerschap.

Gebruik van goudverbindingen tegelijkertijd met penicillamine, immunosuppressiva en pyrazolinderivaten kan leiden tot verergering van bijwerkingen als ernstige beenmergremming. Gelijktijdig gebruik met malariamiddelen geeft een verhoogde kans op dermatitis (huidontsteking).

De bijwerkingen van goud zijn vrij ernstig en komen vaak voor. Ongeveer 30-40% van de patiënten die hiermee worden behandeld, moeten de behandeling laten stopzetten wegens de bijwerkingen. De mortaliteit van goudverbindingen is relatief zeer hoog: 0,4%. Dit is vrijwel altijd het resultaat van beenmergremming. Andere bijwerkingen zijn vaak reversibel:

In mindere mate kunnen ook complicaties als hepatitis, polyneuropathie en diffuse longinfiltraten optreden.


</doc>
<doc id="3750366" url="https://nl.wikipedia.org/wiki?curid=3750366" title="Middenlamel">
Middenlamel

De middenlamel is de wand tussen twee cellen, die bij de cytokinese gevormd wordt en zich daarna verdikt. De cellen zijn aan elkaar geplakt met een laagje pectine, waaraan gerefereerd wordt als de middenlamel.

De celwand bestaat van buiten naar binnen uit verschillende lagen:
Tussen de cellen bevinden zich de intercellulaire ruimten, die een functie kunnen hebben bij het transport van gassen of van water. Intercellulaire ruimten zijn ontstaan doordat de wanden van drie of meer aan elkaar liggende plantencellen meestal ongeveer langs de middenlamel vaneensplijten. Pectinase breekt de middenlamel tussen plantencellen, die bestaat uit pectine, af door hydrolyse van de 1,4-α-D-galactosiduron bindingen. 

De schede van Caspary of bandjes van Caspary die voornamelijk voorkomt in de endodermis en hypodermis van de primaire plantenwortel. De radiale en dwarse wanden van de cellen van de endodermis, die één cellaag dik is, bevatten een bandje van een wasachtige stof (suberine), waardoor deze celwanden voor water en gas ondoordringbaar zijn. Niet alleen suberine maar ook lignine wordt afgezet tegen de primaire celwand en middenlamel. 


</doc>
<doc id="3750477" url="https://nl.wikipedia.org/wiki?curid=3750477" title="1,4-cineool">
1,4-cineool

1,4-cineool, ook wel isocineool of iso-eucalyptol genoemd, is een monoterpeen dat in de natuur voorkomt in verschillende planten. Het is onder meer een bestanddeel van de olie uit de naalden van de jeneverbes of de olie uit de bladeren van de boldo ("Peumus boldus"). De verbinding wordt ook in sporenhoeveelheid aangetroffen in theeboomolie, de olie geëxtraheerd uit "Melaleuca alternifolia" (de Australische theeboom).

Het is een isomeer van eucalyptol (1,8-cineool).

1,4-cineool is een vloeistof met een verfrissende, kamfer- of muntachtige geur. De stof is door de Amerikaanse Food and Drug Administration toegelaten als voedingsadditief. Ze is ook een cosmetica-ingrediënt met als functie parfum- of geurstof.



</doc>
<doc id="3750499" url="https://nl.wikipedia.org/wiki?curid=3750499" title="Laureneen">
Laureneen

Laureneen of lauren-1-een is een diterpeen dat tevens een fenestraan is. De brutoformule is CH. Het werd in 1979 door R. Corbett en medewerkers geïsoleerd uit de vluchtige olie van "Dacrydium cupressinum", ook "rimu" genaamd, een conifeer die voorkomt in Nieuw-Zeeland. Het is het enige bekende fenestraan dat in de natuur voorkomt. Het bevat drie vijfringen en een zevenring: laureneen is dus een [5,5,5,7]fenestraan.

In 1988 publiceerden Leo Paquette en medewerkers een synthese van racemisch (±)-laureneen.

Een jaar eerder hadden Tetsuto Tsunoda et al. al een totaalsynthese van de stof gepubliceerd.


</doc>
<doc id="3750688" url="https://nl.wikipedia.org/wiki?curid=3750688" title="Stippel">
Stippel

Een stippel is een verdunning in de celwand van een plantencel waardoor de uitwisseling van stoffen tussen cellen gemakkelijker kan plaatsvinden. Bij cellen met een verhoute celwand bevindt zich bovendien een structuur rondom deze verdunning die de 'stippelhof' genoemd wordt. Het transport vindt plaats door de verdunde celwand heen, en niet door een opening zoals bij plasmodesmata het geval is. Stippels zijn belangrijk voor het transport van water en andere stoffen. Ze komen dan ook vooral voor in het xyleem van de plant.

De eerste afbeeldingen van stippels zijn afkomstig van Marcello Malpighi uit 1675 en van Antonie van Leeuwenhoek uit 1722. Lange tijd werden ze gezien als wratten of gaten in de celwand en 'poriën' genoemd. Ludolph Christian Treviranus sprak van 'gestippelde of doorboorde vaten'. Hugo von Mohl onderkende in 1828 dat het geen poriën in de celwand waren maar dunne plekken. Sindsdien worden ze in het Nederlands 'stippels' genoemd.

Bij cellen waarvan de celwand verhout is, zijn stippels noodzakelijk om de stoffenuitwisseling tussen cellen überhaupt te laten plaatsvinden. Bij niet-verhoute celwanden is de uitwisseling van stoffen tot 5 nm door de celwand heen nog mogelijk. Door de verhouting neemt de doorlaatbaarheid van de celwand echter sterk af. Daarom worden er stippels gevormd voor de uitwisseling van stoffen naar de buurcellen. Deze vorm van stoffenuitwisseling is vooral belangrijk voor het watertransport in houtvaten en tracheïden, waarvan de cellen verhoute wanden hebben.

Ook bij niet-verhoute parenchymcellen komen stippels voor. In dit geval is de functie vooral om de stofuitwisseling tussen de cellen te versnellen.

Naast de stoffenuitwisseling neemt men aan dat de stippels ook de functie hebben om cavitatie tegen te gaan, door de luchtbellen die in een cavicatiecel ontstaan tegen te houden.

In de regel ontstaan stippels tegenover elkaar in cellen die aan elkaar grenzen. Het deel van het raakvlak tussen beide cellen waar de stippel ontstaat, wordt het kruisingsvlak genoemd.

In het geval van een stippel bij een niet-verhoute parenchymcel heeft deze een eenvoudige structuur: het bestaat slechts uit een verdunning in de celwand de cellen, waardoor een kanaal voor de stofuitwisseling tussen de cellen ontstaat.
Bij een stippel in cellen met een verhoute celwand is de structuur complexer. In dit geval begint een stippel te ontstaan doordat zich een randverdikking in de celwand vormt. De secundaire celwand van beide cellen laat los en stulpt naar binnen waardoor de stippelholte ontstaat. Tussen de cellen bevindt zich alleen nog het sluitvlies, dat bestaat uit de primaire celwanden van beide cellen en het middenlamel. De randverdikking zorgt ervoor dat het oppervlak van het sluitvlies (dat een grotere doorlaatbaarheid heeft) vergroot wordt, zonder dat de stevigheid van de celwand verloren gaat.

In aanzicht heeft de randverdikking een ronde, veelhoekige of langgerekte vorm, en wordt deze de stippelhof genoemd. Het stippelhof heeft één of meerdere gaten, die porus (meervoud: poriën) genoemd worden. Het kanaal dat door zo'n porus loopt heet het stippelkanaal. Dit kanaal heeft een binnen- en een buitenmond. Bij een stippel met een ronde hof komt vaak een spleetvormig kanaal voor, of een kanaal met ronde buiten- en spleetvormige binnenmond. Soms staan deze spleten schuin, en kruisen ze de spleten van de cel aan de andere kant van de stippel. Dit verschijnsel wordt een kruisspleet-hofstippel gevormd.

Een uitzondering op de regel dat deze complexere structuur alleen optreedt bij verhoute cellen komt voor in de naalden van naaldbomen. De dunwandige, dode parenchymcellen zijn hier niet verhout, maar toch hebben ze een stippelhof. In naaldbomen kan een stippelhof dus zowel bij verhoute als bij niet-verhoute cellen voorkomen.

Een andere bijzonderheid die bij naaldbomen optreedt, is de vorming van een torus ('kussen') in het sluitvlies. In dit geval wordt het sluitvlies dat om de torus heen ligt margo genoemd. De torus is opgehangen aan radiale (spaaksgewijze) draden, die met een lichtmicroscoop te zien zijn als strepen op de margo. Deze draden zijn doorlaatbaar voor vloeistoffen. Bij grote drukverschillen wordt de torus tegen de mond van de porus geduwd. Hierdoor wordt de stippel afgesloten als er grote drukveranderingen optreedt, bijvoorbeeld door zuiging in de vaatholte van een houtvat of tracheïde.

Bij een hofstippel hebben de cellen aan beide kanten van het kruisingsvlak een stippelhof. Dit kan dus voorkomen als beide cellen een verhoute celwand hebben, of bij dode parenchymcellen in de naalden van coniferen.

Bij een halve hofstippel heeft slechts één van de beide cellen een stippelhof. Het gaat hier vaak om een houtvat of tracheïde aan de ene kant (met een verhoute wand), en een levende parenchymcel aan de andere kant. Aan de kant van de levende cel bevinden zich geen stippelhof en geen poriën. Het aantal en de vorm van de halve hofstippels in de kruisingsvelden is een belangrijk determinatiemiddel bij de naaldbomen.

De poriën aan de kant van de tracheïde kunnen verschillende vormen hebben. Naar deze vorm wordt een onderscheid gemaakt tussen verschillende soorten stippels:

Bij gewone stippels hebben de cellen aan beide kanten van het kruisingsvlak geen stippelhof. Het gaat dus meestal om levende, niet verhoute parenchymstellen. De plaatsen waar de gewone stippels gevormd zullen worden zijn in de primaire celwand als dunne plekken te herkennen. Deze plekken worden de 'primaire stippelvelden' genoemd.
Bij eenzijdige of blinde stippels bevindt zich slechts aan één kant van het kruisingsvlak een stippel, en niet aan de tegenoverliggende zijde. Het stippelkanaal loopt naar een intercellulaire ruimte of eindigt bij de middenlamel. Waarschijnlijk zijn het onvolgroeide stippels zonder verdere functie.

De stippels die op een houtvat of tracheïde voorkomen, kunnen op verschillende manieren geplaatst zijn:


</doc>
<doc id="3750813" url="https://nl.wikipedia.org/wiki?curid=3750813" title="Ravenbeksbeen">
Ravenbeksbeen

Het ravenbeksbeen, os coracoides of het coracoïd is een dubbelbeen, dat voorkomt in de schouder van alle gewervelde dieren behalve bij de theriale zoogdieren. Theriale zoogdieren omvatten de buideldieren en de placentadieren, waaronder de mens, waarbij het ravenbeksbeen deel uitmaakt van de scapula maar er niet homoloog mee is.

In viervoeters verbindt het ravenbeksbeen de scapula met de voorkant van het sternum. Het heeft een kam op het dorsale oppervlak, dat samen met de kam op het ventrale oppervlak van de scapula een vork vormt waarin het bovenarmbeen humerus zit. De "processus acrocoracoides" is een naburig uiteinde waaraan de schouderzijdige musculus biceps brachii gehecht is. Bij vogels en meer algemeen theropoden en verwante dieren is het geheel star en heet het scapulocoracoïd. Het speelt een belangrijke rol bij het vliegen.

Bij vissen vormt het been de basis voor de borstvin.

Cloacadieren en de uitgestorven therapsiden bezitten zowel het ravenbeksbeen van reptielen "procoracoïde", of "anterior coracoïde" en de processus coracoides van andere zoogdieren, waarbij het laatstgenoemde als afzonderlijk been voorkomt.


</doc>
<doc id="3751179" url="https://nl.wikipedia.org/wiki?curid=3751179" title="Louis Bourguignon">
Louis Bourguignon

Louis Joseph Jean-Baptiste Bourguignon (Perwijs, 26 oktober 1884 - Saint-Vaast, 23 november 1962) was een Belgisch arts en senator.

Bourguignon werd arts en vestigde zich in Jumet, waar hij gemeenteraadslid werd.

Hij werd verkozen tot communistisch senator voor het arrondissement Charleroi-Thuin in 1936 en vervulde dit mandaat tot 1939. Van 1945 tot aan zijn dood was hij arts van de Senaat.

Toen hij ontslag nam uit de communistische partij schreef hij dit onder meer toe aan "die Slavische Jood, die een dictatoriale controle uitoefent op het politiek bureau en op de kaderleden." Hiermee doelde hij op Andor Bereï.




</doc>
<doc id="3756516" url="https://nl.wikipedia.org/wiki?curid=3756516" title="Alphonse Briart">
Alphonse Briart

Alphonse Victor Albert Briart (Chapelle-lez-Herlaimont, 18 november 1864 - 21 juni 1936) was een Belgisch volksvertegenwoordiger en arts.

Briart was doctor in de geneeskunde en vestigde zich in zijn geboorteplaats.

Hij werd actief in de politiek op zijn gemeente:

In 1914 werd hij liberaal volksvertegenwoordiger voor het arrondissement Charleroi. Hij bleef in functie tot in 1919. Hij betrad opnieuw de Kamer na de verkiezing van 1925 en bleef het mandaat behouden tot aan zijn dood.

Er is een Rue Alphonse Briart in Chapelle-lez-Herlaimont.



</doc>
<doc id="3758062" url="https://nl.wikipedia.org/wiki?curid=3758062" title="Dimethomorf">
Dimethomorf

Dimethomorf (ISO-naam) is een fungicide dat wordt gebruikt in de land- en tuinbouw. Het behoort tot de stofklasse der morfolines. Dimethomorf werd in 1983 ontwikkeld bij Shell Research waar een aantal kaneelzuurderivaten werden onderzocht op hun effectiviteit tegen schimmels van het geslacht "Phytophthora". Het ging later over in handen van BASF.

Dimethomorf is een inhibitor van de biosynthese van lipiden en verstoort de vorming van de celwand, wat leidt tot lyse en de dood van de schimmel. Het is een systemisch fungicide dat langs de stengel naar de groeiende bladeren van de plant getransporteerd wordt. 

Dimethomorf wordt onder meer gebruikt bij de teelt van druiven ter bestrijding van valse meeldauw ("Plasmopora viticola") en bij aardbeien, frambozen en bramen tegen stengelbasisrot ("Phytophthora cactorum"). Verder wordt het ingezet tegen valse meeldauw ("Bremia lactuceae") bij de teelt van sla, spinazie, knolvenkel en dergelijke, en tegen de aardappelziekte ("Phytophthora infestans").

"Paraat" van BASF is een spuitpoeder met 50% dimethomorf. Een aantal andere producten van verschillende leveranciers zijn op de markt met naast dimethomorf nog een tweede fungicide, bijvoorbeeld mancozeb of fluazinam.

Dimethomorf is opgenomen in de lijst van gewasbeschermingsmiddelen die zijn toegelaten in de Europese Unie. De geldigheidsperiode loopt tot 30 september 2017.


</doc>
<doc id="3758666" url="https://nl.wikipedia.org/wiki?curid=3758666" title="Oxilofrine">
Oxilofrine

Oxilofrine was tussen 1950 en 2010 in Duitsland in de handel als geneesmiddel tegen een te lage bloeddruk. De handelsnaam was Carnigen en het bevat oxilofrinehydrochloride in de sterktes van 16 en 32 mg. Het is een hydroxyl-derivaat van efedrine. Het werkt als sympathicomimeticum.

In juli 2013 kwam het in het nieuws als nieuw ontdekt dopingmiddel. Het zou onderdeel zijn van het voedingssupplement Nutrex. In 2014 werd oxilofrine aangetroffen in het supplement Dexaprine nadat er tientallen bijwerkingen waren gemeld. Dexaprine bevatte naast oxilofrine ook deterenol en BMPEA derivaten. 

Oxilofrine is verwant aan efedrine en synefrine. In tegenstelling tot efedrine kunnen oxilofrine en synefrine niet doordringen tot de hersenen en werken alleen op hart- en bloedvaten. Sinds 2008 staan deze stoffen ook weer op de dopinglijst van WADA


</doc>
<doc id="3758735" url="https://nl.wikipedia.org/wiki?curid=3758735" title="Augustin Caluwaerts">
Augustin Caluwaerts

Augustin Chrétien Jacques Caluwaerts (Lubbeek, 19 oktober 1856 - Zoutleeuw, 16 februari 1925) was een Belgisch volksvertegenwoordiger, burgemeester en arts.

Caluwaerts promoveerde tot doctor in de geneeskunde en vestigde zich in Zoutleeuw.

Hij werd actief in de gemeentepolitiek. Verkozen tot gemeenteraadslid werd hij burgemeester van 1891 tot 1925.

In november 1918 volgde hij, als eerste opvolger, de in 1917 overleden Frans Schollaert op als katholiek volksvertegenwoordiger voor het arrondissement Leuven. Hij bekleedde het mandaat slechts tot aan de eerste naoorlogse wetgevende verkiezingen in 1919.




</doc>
<doc id="3758849" url="https://nl.wikipedia.org/wiki?curid=3758849" title="Ximelagatran">
Ximelagatran

Ximelagatran (Exanta of Exarta, H 376/95) was het eerste orale antistollingsmiddel dat uitgebreid onderzocht werd als een alternatief voor de vitamine K- antagonisten. In 2006 kondigde de fabrikant AstraZeneca aan dat ze na meldingen van hepatotoxiciteit (leverschade) het middel zou terugtrekken. De firma stopte de distributie in landen waar het geneesmiddel al was goedgekeurd. Duitsland, Portugal, Zweden, Finland, Noorwegen, IJsland, Oostenrijk, Denemarken, en Frankrijk

Ximelagatran is een directe trombine-remmer. Het is het eerste lid van deze klasse dat oraal kon worden ingenomen. Het werd 2x daags oraal toegediend en snel geabsorbeerd door de dunne darm. Ximelagatran is een prodrug die wordt omgezet in het actieve middel melagatran. Deze omzetting vindt plaats in de lever en vele andere weefsels.

Naderhand zijn nog 4 andere orale antistollingsmiddelen ontwikkeld. Dabigatran, Rivaroxaban, Apixaban en Edoxaban.

Van het middel werd veel verwacht bij diepe veneuze trombose, het voorkomen van secundaire veneuze trombose en complicaties van boezemfibrilleren, zoals een beroerte. De werkzaamheid van ximelagatran voor deze indicaties was goed gedocumenteerd.

Een voordeel was dat het oraal kan worden genomen zonder enige controle van de antistollings eigenschappen. Dit zou het onderscheiden van vitamine K -antagonisten en heparine. Een nadeel was het ontbreken van een tegengif bij acute bloeding, terwijl vitamine K-antagonisten kunnen worden geantagoneerd door vitamine K en heparine door protamine.

Ximelagatran werd over het algemeen goed verdragen bij de proefpersonen, maar een aantal (5-6%) ontwikkelden verhoogde leverenzymen-niveaus, die de FDA deed besluiten om een eerste aanvraag voor goedkeuring in 2004 af te wijzen. De verdere ontwikkeling werd definitief stopgezet in februari 2006, nadat bleek dat ernstige leverschade zich zou kunnen ontwikkelen .


</doc>
<doc id="3758957" url="https://nl.wikipedia.org/wiki?curid=3758957" title="Emile Capelle">
Emile Capelle

Emile Jules Adolphe Clément Ghislain Capelle (Dinant, 5 augustus 1870 - Brussel, 27 februari 1928) was een Belgisch arts en volksvertegenwoordiger.

Capelle werd arts en vestigde zich in Dinant. Hij werd er ook gemeenteraadslid.

In 1906 werd hij verkozen tot liberaal volksvertegenwoordiger voor het arrondissement Dinant-Philippeville en vervulde dit mandaat tot in 1919.



</doc>
<doc id="3759215" url="https://nl.wikipedia.org/wiki?curid=3759215" title="Stamperdrager">
Stamperdrager

De stamperdrager of gynofoor is een steeltje waar de stamper op staat ingeplant. Hierdoor staat de stamper hoger dan de inplantingsplaats van de andere bloemonderdelen.

Soorten uit de onderklasse "Rosidae", zoals knikkend nagelkruid, hebben bloemen met een stamperdrager evenals soorten uit de geslachten "Telopea" en "Brachychiton". Een stamperdrager komt ook voor bij de kattenstaart en bij vele kruis-, zoals "Cleome gynandra", en vlinderbloemigen. Bij "Cleome longipes", die in Peru voorkomt, is de stamperdrager zelfs 30 cm lang. De vorm van de vrucht bij de "Rosidae" wordt bepaald door de gynofoor.

Bij de pinda ("Arachis hypogaea") verlengt de gynofoor zich na de bevruchting tot 4 - 7 cm en boort zich met de punt in de grond.

De bloembodem of bloemas (receptaculum) is het al of niet verbrede eind van de bloemsteel of stengel, waarop alle delen van de bloem staan ingeplant. In de regel is dit stengeldeel zo kort, dat de leden en de knopen niet te onderscheiden zijn. Als het stengellid tussen de meeldraden en stamper verlengd is, noemt men dit verlengde gedeelte de stamperdrager of gynofoor.



</doc>
<doc id="3759336" url="https://nl.wikipedia.org/wiki?curid=3759336" title="Théophile Carlier">
Théophile Carlier

Théophile Carlier, ook genaamd Carlier-Dautrebande (Dailly, 5 maart 1807 - Brussel, 4 april 1863), was een Belgisch arts en volksvertegenwoordiger.

Carlier was een zoon van de schrijnwerker Jacques Carlier en van Marie-Catherine Minet. Hij trouwde met Adelaïde Dautrebande en werd hierdoor de schoonzoon van volksvertegenwoordiger François Dautrebande.

Hij werd doctor in de geneeskunde na studies aan de ULB (1822). Hij vestigde zich in Hoei en was er onder meer militair arts, voor het regiment van de gidsen en het eskadron van de rijkswacht.

In 1859 werd hij verkozen tot provincieraadslid. In 1862 volgde hij, als eerste opvolger op de lijst, zijn schoonvader op als liberaal volksvertegenwoordiger voor het arrondissement Hoei, maar het jaar daarop overleed hij.

Carlier was lid van een vrijmetselaarsloge in Hoei.



</doc>
<doc id="3759474" url="https://nl.wikipedia.org/wiki?curid=3759474" title="Meeldraaddrager">
Meeldraaddrager

De meeldraaddrager of androfoor is een steeltje waar de meeldraad op staat ingeplant. Hierdoor staat de meeldraad hoger dan de inplantingsplaats van de andere bloemonderdelen.

Soorten uit de onderklasse "Rosidae" hebben bloemen met een meeldraaddrager. De androfoor komt alleen voor bij eenslachtige, mannelijke bloemen, zoals bij de "Knema globularia" (synoniem: "Myristica corticosa"). Bij tweeslachtige bloemen wordt de androgynofoor, zoals bij de "Passiflora kermesina", vaak ook een androfoor genoemd. Een androgynofoor is een steel (zuil), waarop zowel de meeldraden als de stamper staan ingeplant.

De bloembodem of bloemas (receptaculum) is het al of niet verbrede eind van de bloemsteel of stengel, waarop alle delen van de bloem staan ingeplant. In de regel is dit stengeldeel zo kort, dat de leden en de knopen niet te onderscheiden zijn. Als het stengellid tussen de bloemkroon en de meeldraden verlengd is, noemt men dit verlengde gedeelte de meeldraaddrager of androfoor.



</doc>
<doc id="3759613" url="https://nl.wikipedia.org/wiki?curid=3759613" title="Chrysofenine">
Chrysofenine

Chrysofenine (ook wel chrysofenine-G of Direct Yellow 12 genoemd) is een heldergele azokleurstof uit de groep van stilbeenkleurstoffen. Ze wordt bekomen door Brilliant Yellow te laten reageren met chloorethaan, waardoor de twee hydroxylgroepen van Brilliant Yellow omgezet worden in ethergroepen. In zuivere toestand is het een oranje poeder.

Chrysofenine vertoont een affiniteit voor cellulose. Ze wordt gebruikt wordt voor het verven van katoen, wol, zijde en leder, en ook voor het maken van pigmenten voor het coaten van papier en behangpapier. Ze kan ook gebruikt worden voor histologische kleuring.



</doc>
<doc id="3759619" url="https://nl.wikipedia.org/wiki?curid=3759619" title="Metanilgeel">
Metanilgeel

Metanilgeel (Acid Yellow 36) is een azokleurstof die in de titrimetrie gebruikt kan worden als pH-indicator. In zuivere toestand is het een oranjegeel poeder. Een oplossing in water van metanilgeel verandert in het omslaggebied van pH=1,2 tot 2,3 van rood (zure kleur) naar geel (basische kleur).

Metanilgeel kan ook aangewend worden voor histologische kleuring en het mag gebruikt worden om verwerkt voedsel of drank te kleuren.



</doc>
<doc id="3759664" url="https://nl.wikipedia.org/wiki?curid=3759664" title="Anthofoor">
Anthofoor

De anthofoor is een steeltje waar de bloemkroon, de meeldraden en de stamper op staan ingeplant. Hierdoor staan dezen hoger dan de inplantingsplaats van de kelk.

De bloembodem of bloemas (receptaculum) is het al of niet verbrede eind van de bloemsteel of stengel, waarop alle delen van de bloem staan ingeplant. In de regel is dit stengeldeel zo kort, dat de leden en de knopen niet te onderscheiden zijn. Als het stengellid tussen de kelk en bloemkroon verlengd is, noemt men dit verlengde gedeelte de anthofoor.

Een anthofoor komt onder andere voor bij enige silenes, zoals bij de pekbloem ("Silene armeria"), kegelsilene, avondkoekoeksbloem en dagkoekoeksbloem. De mannelijke bloemen van deze twee laatstgenoemde soorten hebben vaak een langere anthofoor dan die bij de vrouwelijke bloemen.



</doc>
<doc id="3759668" url="https://nl.wikipedia.org/wiki?curid=3759668" title="Di-ethylcarbamazine">
Di-ethylcarbamazine

Di-ethylcarbamazine (DEC) is een geneesmiddel dat behoort tot de piperazinederivaten uit de groep van anthelminthica. Het is werkzaam tegen bepaalde parasitaire wormen, zoals "Wuchereria bancrofti" en het wordt gebruikt voor de behandeling van verschillende vormen van filariasis bij mensen, honden en katten. Het is opgenomen in de lijst van essentiële geneesmiddelen van de Wereldgezondheidsorganisatie.

Het middel werd eind jaren 1940 geïntroduceerd; de American Cyanamid Company vroeg er op 12 april 1946 een octrooi voor aan. Geneesmiddelen bevatten doorgaans een zout van di-ethylcarbamazine; dit is meestal het citraat.

DEC wordt momenteel opgevolgd door het nieuwere ivermectine.



</doc>
<doc id="3760007" url="https://nl.wikipedia.org/wiki?curid=3760007" title="Os quadratojugale">
Os quadratojugale

Het os quadratojugale, verkort quadratojugale, is een klein bot tussen de kaak en het os oticum. Het bot is verbonden met het os jugale en al naargelang de soort ook met andere botten.
Het os quadratojugale komt voor bij de meeste amfibieën, reptielen en vogels, maar niet bij de squamata zoals hagedissen en slangen en niet bij zoogdieren.


</doc>
<doc id="3760011" url="https://nl.wikipedia.org/wiki?curid=3760011" title="Os pterygoides">
Os pterygoides

Het os pterygoides is een dubbel botje in het palatum van vele gewervelden. Het zit achter het os palatinum.

Bij de mens is het geëvolueerd naar de "processus pterygoides ossis sphenoidis", ofwel "vleugelvormige uitsteeksel".


</doc>
<doc id="3760017" url="https://nl.wikipedia.org/wiki?curid=3760017" title="Choana">
Choana

Een choana (van het Grieks χοάνη "trechter") is de achterste neusopening, tussen de neusholte en de nasofarynx.
De beide choanae zijn gescheiden door de vomer.
De choana is een holte begrensd door:

Gewervelden, meer bepaald tetrapoda beschikken over choanae, het zijn ook de enige species met een vomeronasaal orgaan. 
De choanae zijn in de evolutie ontstaan toen de gewervelden nog in het water leefden, om lucht te kunnen snuiven zonder de kaken te openen. Vissen zouden niet over choanae beschikken.


</doc>
<doc id="3760190" url="https://nl.wikipedia.org/wiki?curid=3760190" title="Os spleniale">
Os spleniale

Het os spleniale is een klein bot in de onderkaak van amfibieën en reptielen, waaronder de dinosauriërs inclusief de vogels. Het bevindt zich meestal aan de kant van de tong tussen het os angulare en het os suprangulare. Het kan zich bandvormig naar voren uitstrekken aan de binnenkant van het dentarium, de tongzijde van de tandrij versterkend.


</doc>
<doc id="3760223" url="https://nl.wikipedia.org/wiki?curid=3760223" title="Synsacrum">
Synsacrum

Het synsacrum is een wervelstructuur van de romp van dinosauriërs en vogels waarbij het sacrum verlengd is door geheel of gedeeltelijk ermee vergroeide staartwervels of lumbale wervels. Achter het synsacrum liggen nog enkele staartwervels. De laatste is de pygostylus, waaraan de lange, stijve staartveren vastzitten. Het middelste deel van het synsacrum is verdikt en bevat het corpus gelatinosum, een orgaan dat mogelijk bijdraagt aan het evenwicht.


</doc>
<doc id="3760240" url="https://nl.wikipedia.org/wiki?curid=3760240" title="Nucellus">
Nucellus

De nucellus is het door een of twee integumenten (ook wel: "zaadvliezen") omgeven megasporangium bij zaadplanten. Het is een onderdeel van de zaadknop in het vruchtbeginsel van een bloem.

De nucellus is het weefsel dat door meiose uit de diploïde macrosporemoedercellen de haploïde macrosporen vormt. Gewoonlijk ontwikkelt zich een daarvan verder tot de vrouwelijke gametofyt: het primaire endosperm. Hier ontwikkelt zich de eicel(len).

Het geheel wordt vrijwel geheel (op de micropyle na) omsloten door integumenten, die in sommige gevallen een pollenkamer openhouden. Bij "Ephedra" en "Gnetum" groeit de micropile verder uit tot een micropilaire buis. Bij de naaktzadigen is er één zaadvlies. Bij de bedektzadigen zijn er twee zaadvliezen, het binnenste en het buitenste zaadvlies. De zaadvliezen omgeven de embryozak en vormen later de zaadhuid.

De nucellus kan zittend of met een zaad- of navelstreng (funiculus) gesteeld zijn.

De nucellus bij de bedektzadigen wordt na de bevruchting vaak afgebroken, maar kan bij sommige soorten het opslagweefsel voor reservevoedsel vormen en wordt dan het perisperm genoemd. Bij zaden van de soorten van de waterleliefamilie, Piperaceae en Zingiberales komt het perisperm naast het endosperm voor. Bij vele soorten van de Caryophyllales is er geen endosperm, maar alleen een perisperm aanwezig.


</doc>
<doc id="3760542" url="https://nl.wikipedia.org/wiki?curid=3760542" title="Endoparasiet">
Endoparasiet

Een endoparasiet is een parasiet, die in een gast-organisme leeft. Ze leven in holle ruimten (zoals de darm), epitheel, bloed en organen). Endoparasieten kunnen intracellulair of extracellulair aanwezig zijn. Ook wordt er soms tijdens de levenscyclus gewisseld.

De malariaparasiet komt voor in bloedcellen en is dus een intracellulaire parasiet. "Giardia" leeft buiten de cel en is dus een extracellulaire parasiet. De lintworm leeft in de darm als extracellulaire parasiet. Ook waaiervleugeligen zijn endoparasieten.

Een bijzondere endoparasiet is de pissebed "Cymothoa exigua" die in een vis kruipt, de tong van de vis doet afsterven en dit orgaan functioneel vervangt.


</doc>
<doc id="3760914" url="https://nl.wikipedia.org/wiki?curid=3760914" title="Giardia">
Giardia

Giardia is een geslacht van eencelligen die een parasitaire leefwijze vertonen.
"Giardia" werd in 1681 voor het eerst beschreven door de microscopist Antonie van Leeuwenhoek.

Bij "Giardia" ontbreken de mitochondria en een Golgi-apparaat. Er zijn nog wel relicten van het mitochondrion aanwezig, die mitosomen worden genoemd. Deze mitosomen zijn betrokken in de aanmaak van ijzer-zwavelproteïnen. "Giardia"-parasieten worden gekenmerkt door, hebben als synapomorfie, vier flagellen en een ventrale zuignap. Ze hebben geen celmond (cytostoom).

Een "Giardia" isolaat (WB) was de eerste diplomonade waarvan het genoom gesequenced is. Het genoom bestaat uit 11,7 miljoen baseparen en heeft een compacte structuur. Een tweede isolaat (de B-assemblage) van de mens en een varken (de E assemblage) is eveneens gesequenced. Er zijn ongeveer 5000 genen in het genoom aanwezig en er zijn een aantal chromosomale herrangschikkingen.

Als voorbeeld van de levenscyclus bij de "Giardia"-soorten wordt die van "Giardia lamblia" (synoniemen: "G. duodenalis", "G. intestinalis") beschreven.

De levenscyclus kent twee ontwikkelingsstadia: het stadium in de gastheer, een zoogdier, de trofozoïet en het stadium buiten de gastheer, de cyste.
Cysten zijn typerend ovaal van vorm en hebben vier haploïde kernen. Over de lengte is een axostyl aan te treffen. Cysten zijn zeer resistent en kunnen lang overleven in verscheidene milieus, zoals water.

De trofozoïet is 10-20μm lang en beschikt over twee haploïde kernen en 4 paren flagellen. Deze flagellen zorgen ervoor dat de trofozoïet zich actief kan voortbewegen. Kenmerkend is de zogenoemde traanachtige vorm. Deze is te herkennen door het anterieure gedeelte dat relatief bol en dik is en het posterieure gedeelte dat afloopt in een smalle punt. Aan de ventrale kant van het organisme kan men een zuignap waarnemen. Deze zuignap wordt door de parasiet gebruikt om zich aan de darmmucosa te hechten. De trofozoïet kan alleen voorkomen in een, voor de parasiet, gunstige omgeving (de darmen). Buiten de gastheer hebben trofozoïeten een geringe levensduur.

Het infectieuze stadium van "Giardia" is de cyste. De cysten van "Giardia lamblia" komen via de fecaal-orale route de gastheer binnen. Onder invloed van het zure milieu en andere factoren in de maag wordt het excysteringsproces in gang gezet, waarbij uit de cyste twee trofozoïeten (zichzelf voedende parasieten) vrijkomen. Dit proces vindt meestal plaats in het duodenum.

De ontstane trofozoïeten verplaatsen zich daarna verder het duodenum en jejunum in. De trofozoïet is de vegetatieve vorm en vermenigvuldigt zich ongeslachtelijk in het duodenum door middel van tweedeling. In het duodenum hechten de trofozoïeten zich aan de darmmucosa met hun zuignappen en veroorzaken daar symptomen zoals diarree en malabsorptie.
Onder invloed van galzouten kan een gedeelte van de trofozoïeten weer differentiëren tot cysten. Door dit encysteringsproces verliest het organisme zijn beweeglijkheid en worden de nieuw gevormde cysten afgevoerd met de feces. De cysten zijn onmiddellijk na uitscheiding infectieus. Ook trofozoïeten kunnen met de feces afgevoerd worden, door de verhoogde peristaltische bewegingen van de darm bij patiënten met gastro-intestinale klachten. Buiten de gastheer vormen de cysten weer een potentiële infectiebron voor een nieuwe gastheer en daarmee is de cyclus gesloten.

In besmet drinkwater kan de "Giardia"-parasiet niet alleen door chloor of ultraviolette straling volledig gedood worden. Alleen ultrafiltratie is voor ontsmetting van het drinkwater afdoende.

Tegen de ziekteverwekker bestaan antibiotica, met name metronidazol en tinidazol.

Het geslacht omvat de volgende 41 soorten met tussen haakjes de gastheer:



</doc>
<doc id="3760956" url="https://nl.wikipedia.org/wiki?curid=3760956" title="Cyste (eencellige)">
Cyste (eencellige)

Een cyste is een stadium waarin een eencellig organisme, zoals een bacterie, een alg of een amoebe, kan verkeren om te overleven in moeilijke omstandigheden zoals droogte, vorst, verblijf in een ander organisme (bijvoorbeeld maagzuur) of juist het verblijf "buiten" een gastheer. Het organisme kapselt zich als het ware in en wacht op betere tijden.

Bij bepaalde rondwormen hebben de vrouwtjes een min of meer rond lichaam, een cyst. Voorbeelden hiervan zijn het aardappelcystenaaltje en het wit bietencystenaaltje.



</doc>
<doc id="3761045" url="https://nl.wikipedia.org/wiki?curid=3761045" title="Jose Luna">
Jose Luna

Jose Luna (Manilla, 28 juni 1861 - 21 januari 1917) was een Filipijns dokter en revolutionair.

Jose Luna werd geboren op 28 juni 1861 in de Filipijnse hoofdstad Manilla. Hij was het vierde kind van zeven van Joaquin Luna en Laureana Novicio. Een oudere broer was kunstschilder Juan Luna. Een jongere broer was generaal Antonio Luna. Jose Luna studeerde na het voltooien van de Ateneo de Manila medicijnen aan de University of Santo Tomas. Na het behalen van zijn doktersdiploma in maart 1884 was hij vanaf 1888 tot de uitbraak van de Filipijnse revolutie dokter in het district Binondo in Manilla.

In september 1896 werd Jose samen met zijn broers Juan en Antonio gearresteerd op verdenking van betrokkenheid bij de revolutie. Later was hij gedurende de tweede fase van de revolutie een van de afgevaardigden van het Malolos Congres, het parlement van de revolutionairen. Ook werd hij in oktober 1898 benoemd tot lid van de faculteit medicijnen van de nieuw opgerichte Universidad Cientifico-Literaria de Filipinas. Het jaar erna en gedurende de Filipijns-Amerikaanse Oorlog was Luna arts bij de revolutionaire troepen. Na de oorlog begon hij een eigen kliniek aan Magdalena Street en later aan Tortuasa Street in Manilla, waar hij tot zijn dood in 1917 op 55-jarige leeftijd, praktiseerde.



</doc>
<doc id="3761113" url="https://nl.wikipedia.org/wiki?curid=3761113" title="Hofje van Zijll van den Ham">
Hofje van Zijll van den Ham

Het Hofje van Zijll van den Ham is een complex van een zestal woningen, dat bestemd was voor de huisvesting van ""behoeftigen"" in de Nederlandse plaats Haastrecht.

Het hofje kon in de tweede helft van de negentiende eeuw gesticht worden door de hervormde diaconie van Haastrecht met behulp van een legaat van tienduizend gulden. Dit legaat werd in 1864 verstrekt door de in Haastrecht geboren Hijmen Bart van Zijll van den Ham. Hij overleed op 18 juni 1864 te 's-Gravenhage. De huisjes werden in 1865 gebouwd aan de Hoogstraat te Haastrecht. Het hofje werd naar de naam van de stichter "Van Zijll van den Ham" genoemd. De eerste steen werd in 1866 door een kleinzoon van de stichter, Pieter Hendrik van den Broeke, gelegd. Deze steen bevindt zich aan de rechterzijde van de voorzijde. Een neoclassicistisch toegangspoortje tussen de twee kleinste huisjes aan de voorzijde geeft toegang tot de tuin waaraan nog twee dubbele woningen zijn gelegen. In het totaal telt het hofje dus zes woningen. Boven het toegangspoortje bevindt zich een steen met de tekst: ""Hofjes gesticht door Van Zijll van den Ham 1866"". Langs de achterzijde loopt de Hollandse IJssel. Het hofje werd bestuurd door de predikant, twee ouderlingen en twee diakenen van de hervormde kerk. Volgens de reglementen waren de bewoners verplicht om in een goede verstandhouding met elkaar te leven en voor elkaar te zorgen bij ziekte zonder daarvoor betaald te worden.

In 1970 werd het hofje overgedragen door de kerk aan de burgerlijke gemeente. In 1991 werd het hofje voor een bedrag van 1 miljoen gulden gerestaureerd. Vanaf die tijd maakt het hofje deel uit van het woningbestand van de woningbouwvereniging "Haastrecht-Vlist", die in 2010 fuseerde met de woningbouwvereniging "Stolwijk" tot de woningbouwvereniging "Groen Wonen Vlist".

Het hofje is sinds 1966 erkend als rijksmonument.


</doc>
<doc id="3761164" url="https://nl.wikipedia.org/wiki?curid=3761164" title="Os angulare">
Os angulare

Het os angulare is een groot bot in de onderkaak ("mandibula") van amfibieën, reptielen en vogels. Het os angulare is verbonden met alle andere botten van de onderkaak: het dentarium, het os spleniale, het os suprangulare en het os articulare. Het is homoloog met het os tympani van zoogdieren. Vroeg in de evolutie van zoogdieren zijn de andere beenderen dan het dentarium geëvolueerd tot beentjes in het middenoor.

In de Therapsida, voorlopers van de zoogdieren, bestaat de onderkaak uit het dentarium (de mandibula bij zoogdieren) en een groep kleine botjes bij het kaakgewricht. Toen het dentarium in de loop van miljoenen jaren steeds groter werd, werden het os articulare en het os angulare alsmaar kleiner tot het dentarium rechtstreeks contact maakte met de bovenkaak. De postdentaire botjes verloren hun functie in het gewricht. Ze plantten wel geluid voort naar een gebogen plaat met een membraan, het trommelvlies, dat trillingen van het os angulare kon waarnemen. Zo evolueerde het os angulare tot een gehoorbeentje.


</doc>
<doc id="3761203" url="https://nl.wikipedia.org/wiki?curid=3761203" title="Os articulare">
Os articulare

Het os articulare vormt een deel van de onderkaak van de meeste viervoeters, amfibieën, sauropsida (reptielen en vogels) en de vroege synapsida. Het is dan verbonden met de twee andere botten van de onderkaak, het os suprangulare en het os angulare. Het vormt dan het kaakgewricht door beweging ten opzichte van het quadratum van de schedel.

Bij zoogdieren is het os articulare in de loop van de evolutie kleiner geworden en verhuisd naar het middenoor, waar het de hamer van de gehoorbeentjes geworden is. Het quadratum is geëvolueerd tot het aambeeld. 


</doc>
<doc id="3761219" url="https://nl.wikipedia.org/wiki?curid=3761219" title="Os squamosum">
Os squamosum

Het os squamosum, verkort squamosum, is een bot in het hoofd van de hogere gewervelden. Het vormt het belangrijkste onderdeel van de wang van de schedel. Het ligt onder de temporale reeks en het os oticum en wordt begrensd door het os postorbitale. Langs achter vormt het os squamosum een gewricht met de achterste delen van het palatale complex, dat wil zeggen het os quadratum en het os pterygoides. Het os squamosum grenst vooraan aan het os jugale en aan het os quadratojugale.

Bij de meeste zoogdieren met inbegrip van de mens is het os squamosum vergroeid met het os perioticum en de bulla tympanica om het os temporale te vormen, dat dan squama temporalis heet.

In synapsida, reptielen die op zoogdieren lijken, is de kaak samengesteld uit vier botten: het os quadroarticulare omdat het de verbinding vormt tussen het os articulare en het os quadratum. In Therapsida, nog verder geëvolueerde synapsida is de kaak vereenvoudigd tot een gewricht tussen het dentarium en de squama temporalis. In therapsida zijn de twee andere beentjes verhuisd naar het binnenoor als gehoorbeentjes, waar ze de hamer en het aambeeld vormen.


</doc>
<doc id="3761255" url="https://nl.wikipedia.org/wiki?curid=3761255" title="Doodsadder">
Doodsadder

De doodsadder ("Acanthophis antarcticus") is een cobra-achtige slang uit de familie koraalslangachtigen (Elapidae). De slang is zeer giftig en bij een beet kan het gif dodelijk zijn voor mensen.

De slang bereikt een lichaamslengte van 50 centimeter tot ongeveer een meter. De lichaamskleur is bruin tot zwart met lichtere banden. Sommige variaties zijn zwart van kleur en hebben dunne witte banden met daartussen bruine banden. Aan de buikzijde is een enkele rij schubben aanwezig die wit van kleur zijn en vaak kleine zwarte vlekjes hebben.

Deze soort komt voor in delen van Azië, te weten Papoea-Nieuw-Guinea en in grote delen van Australië. In Australië ontbreekt de doodsadder alleen in woestijnachtige gebieden en de zuidwestelijke delen van het land. De habitat bestaat uit zanderige streken en grasvlakten. De doodsadder graaft zich deels in in het zand om overdag te rusten en komt alleen tevoorschijn tijdens de nachtelijke jacht.

Op het menu staan kleine vogels, muizen en soms hagedissen. Prooidieren worden gelokt door de zeer beweeglijke en afwijkend gekleurde staartpunt. Door de staartpunt als een wormpje te bewegen worden namelijk insecteneters gelokt die -als ze dichtbij komen- worden gebeten. Het gif van de doodsadder is ook voor mensen dodelijk.

De doodsadder is eierlevendbarend; de vrouwtjes leggen geen eieren maar brengen levende jongen ter wereld. Per worp worden tot ongeveer twintig jongen geboren.

De soort werd voor het eerst wetenschappelijk beschreven door George Kearsley Shaw in 1794. Oorspronkelijk werd de wetenschappelijke naam "Boa antarctica" gebruikt. Later werd de soort aan andere geslachten toegekend, zoals "Ophryas" en "Vipera". Het geslacht "Vipera" behoort tot de adders en de doods"adder" lijkt weliswaar op een adder maar is er niet aan verwant. Net zoals adders heeft de doodsadder een driehoekige vorm van de kop en daarnaast heeft de slang gekielde dorsale schubben, dat wil zeggen dat de schubben aan de rugzijde een klein opstaand randje (kiel) hebben in de lengterichting. Bij de meeste koraalslangachtigen komen gekielde schubben niet voor maar bij de adders zijn dergelijke schubben heel normaal. De kop is bij de meeste koraalslangachtigen afgerond en enigszins ei-vormig.

Er zijn twee verschillende ondersoorten die van elkaar afwijken in zowel de uiterlijke kenmerken als het natuurlijke verspreidingsgebied.


</doc>
<doc id="3762371" url="https://nl.wikipedia.org/wiki?curid=3762371" title="Psyllium">
Psyllium

Psyllium of psylliumvezel ("(Psyllii testa") is een product dat bestaat uit de zaadhuiden (te vergelijken met de fijne zemelen van de graanvruchten) van de zaden van de plantensoorten "Plantago ovata" (Indische psyllum) of "Plantago afra" (synoniemen "Plantago indica" en "Plantago psyllium") van het geslacht Weegbree. Het duizendkorrelgewicht van de zaden is ongeveer 2 gram. Het bevat 10 - 12% aan in de zaadhuid voorkomende slijmstoffen en vezels. Het wordt onder de naam psylliumvezels als levensmiddel verhandeld. Ze hebben een heilzame werking op de stoelgang. De voornaamste productie van psyllium vindt plaats in India en Pakistan.

De zaadhuiden worden vers in hun geheel, gedroogd, gehakt of gemalen tot poeder verhandeld. Ook komen ze in een capsulevorm voor. Veel vrij beschikbare laxeermiddelen of voedingsvezelsupplementen zoals Metamucil, Colon Cleanse, Serutan, Fybogel, Bonvit, Effersyllium en Konsyl bestaan voor het grootste gedeelte uit psylliumvezels.

Psyllium wordt als plantaardige bulkvormer en als bevorderaar van de stoelgang gebruikt. Het kan zowel bij verstopping als diarree gebruikt worden. Ook kan het bij het prikkelbaredarmsyndroom en aambeien gebruikt worden. De in de zaadhuid voorkomende voedingsvezel - de vlosine-slijmpolysaccharide – kan meer dan het vijftigvoudige van het eigen gewicht aan water binden (zwelgetal >40), wat tot een volumetoename in de darm leidt. Door de toenemende druk op de darmwand wordt de peristaltiek geprikkeld en uiteindelijk de ontlasting op gang gebracht, waarbij het ook als smeermiddel behulpzaam is. Het eindeffect is dat de motiliteit van de darm gereguleerd wordt en de verblijftijd van het opgenomen water in de darm langer wordt, wat ook de werkzaamheid bij diarree verklaart.

De Europees Geneesmiddelenbureau in Londen heeft de werkzaamheid en veiligheid van psyllium in oktober 2006 in de vorm van een „EU Herbal Monograph“ gepubliceerd. Een meta-analyse van klinische studies gedurende 1966 tot 2003 van psyllium in vergelijking met de traditionele therapieën voor chronische obstipatie, gaf voor psyllium een middelgoede werking te zien ("moderate evidence"). Ook het Bureau Nieuwe Voedingsmiddelen heeft psyllium beoordeeld.

Psylliumvezel zou ook de groei van darmvriendelijke darmbacteriën bevorderen. Door de bacteriën in de dikke darm worden de oplosbare voedingsvezels omgezet in vetzuren met korte ketens. Deze vetzuren zouden de cholesterol-synthese in de lever remmen en zo de cholesterolspiegel in het bloed verlagen. Daarnaast zouden de oplosbare voedingsvezels het fecale galzuur binden, waardoor het tot een verhoogde uitscheiding van cholesterol komt. Psylliumvezel zou mogelijk ontstekingen in het maag-darmkanaal tegengaan. Psylliumvezel worden ook in diëten gebruikt voor het op gewicht blijven en de behandeling van obesitas.Bovenstaande beweringen zijn nog onvoldoende bewezen en daarom wordt psylliumvezel hier alleen in de alternatieve geneeswijze voorgeschreven. 

Ook de gedroogde zaden ("Psyllii semen", vlozaad) van "Plantago afra" worden gebruikt ter verbetering van de stoelgang en hebben een vergelijkbare werking als lijnzaad.



</doc>
<doc id="3762480" url="https://nl.wikipedia.org/wiki?curid=3762480" title="Paul Clerckx">
Paul Clerckx

Paul Marie Joseph Alphonse Constantin Clerckx (Tessenderlo, 7 oktober 1887 - 26 september 1970), was een Belgisch volksvertegenwoordiger, burgemeester en arts.

Clerckx had broers: Georges Clerckx (1888-1974), pastoor in Runkst en Louis Clerckx (1893-1945), tijdelijk dienstdoende gouverneur van de provincie Antwerpen.

Hij werd doctor in de geneeskunde en vestigde zich in Tessenderlo. Hij werd in 1921 verkozen tot gemeenteraadslid en in 1935 tot burgemeester, een ambt dat hij uitoefende tot in 1970. Van 1921 tot 1929 was hij ook provincieraadslid.

In 1930 volgde hij de overleden Jean Ramaekers op als katholiek volksvertegenwoordiger voor het arrondissement Hasselt en dit tot in 1936. In 1939 werd hij opnieuw verkozen en oefende het mandaat uit tot in 1954.

In 1934 werd hij lid van de algemene vergadering van de Katholieke Unie van België, als afgevaardigde van de middenstandsorganisatie.

Van 1944 tot 1966 was hij voorzitter van NCMV voor de regio Limburg. 




</doc>
<doc id="3762747" url="https://nl.wikipedia.org/wiki?curid=3762747" title="Willy Voet">
Willy Voet

Willy Voet (1945) is een Belgisch fysiotherapeut die in opspraak kwam door de Festina-affaire tijdens de Ronde van Frankrijk 1998.

Willy Voet was in 1998 aan de slag als verzorger bij de wielerploeg Festina. Hij werd op 8 juli 1998, voor aanvang van de Ronde van Frankrijk, aan de Belgisch-Franse grens nabij Rijsel opgepakt omdat een grote hoeveelheid doping in zijn auto werd gevonden. Als gevolg hiervan barstte de Festina-affaire los.

Voet schreef twee boeken over doping in het wielrennen: 'Prikken en Slikken' in 1999 en 'Leugens In Het Peloton' in 2000.
Anno 2013 werkt Voet als buschauffeur.



</doc>
<doc id="3762944" url="https://nl.wikipedia.org/wiki?curid=3762944" title="Plantago ovata">
Plantago ovata

Plantago ovata is een eenjarige, kruidachtige medicinale plant uit de weegbreefamilie, die van nature voorkomt op de Canarische eilanden, Madeira, in Zuidoost-Spanje, Noord-Afrika, de Levant, het Arabisch schiereiland, Afghanistan, Pakistan en India. "Plantago ovata" is ingeburgerd in Californië, Nevada, Utah, Arizona, Texas, Mexico en Australië. Het aantal chromosomen is 2n = 8.

De zaden en zaadhuiden worden gebruikt als vlozaad en psyllium (psylliumvezel). De plant wordt hiervoor hoofdzakelijk verbouwd in India en Pakistan.

Blond Plantago, Che Qian Zi, Dietary Fiber, Englishman's Foot, Indian Plantago, Ipágula, Isabgola, Isabgul, Ispagol, Pale Psyllium, "Plantaginis Ovatae Semen", "Plantaginis Ovatae Testa", "Plantago decumbens", "Plantago ispaghula", Ispaghula, Psilio, Psillium Blond, Psyllium, Psyllium Husk, Sand Plantain, Spogel.

De plant wordt 2 - 10 cm hoog. De lijnvormige, soms lijn-lancetvormige bladeren met spitse top en getande of gladde bladrand vormen een grondrozet en worden 2 - 10 cm lang en 1 - 5 cm breed. De bladeren zijn dicht, wollig behaard met tot 5 mm lange haren.

De plant is een zelfbestuiver en bloeit ongeveer zestig dagen na zaaien met tweeslachtige bloemen aan een eivormige, 0,5 - 2 cm lange aar in India en Pakistan na een periode van neerslag, meestal van januari tot april.

De opstijgende bloemsteel is nauwelijks langer dan de bladeren en dicht met stijve, 1 - 2 mm lange haren behaard. De schutbladeren zijn ongeveer 3 mm lang, eivormig tot rond met een aan de top een uitstekende middennerf en brede vliezige randen.
De bijna ronde Kelkbladeren zijn 2 - 2,5 mm lang en alleen aan de voet vergroeit. Ze hebben een uitstekende middennerf en een brede, symmetrisch vliezege rand. De kale kroonbuis is 2,5 - 3,5 mm lang.

De onbehaarde doosvrucht is elliptisch, 2,5 - 3 mm lang. In de doosvrucht zitten twee 2 - 2,5 mm grote, eivormige tot langronde, gele tot bruine zaden.

Vooraf aan het zaaien wordt eerst beregend voor het verkrijgen van een goed zaaibed. Bereging of regen na het zaaien kan het zaad te diep inspoelen. In India wordt bereedwerpig gezaaid. Per hectare wordt 5,5 - 8,25 kg zaaizaad gebruikt, De ideale zaaidiepte is 6 mm. De kiemplanten zijn vorstgevoelig. Op proefvelden in Arizona is met zeer goed resultaat rijenzaai toegepast, waarbij 22 -27,5 kg zaaizaad per ha werd gebruikt. Aan het begin van het groeiseizoen wordt twee maal met de hand het onkruid bestreden.

Fusarium ("Fusarium oxysporum") en valse meeldauw zijn de belangrijkste ziekten. Engerlingen en bladluizen zijn de belangrijkste plaaginsecten.

De aren verkleuren tijdens het afrijpen roodachtigbruin. De onderste bladeren verdrogen en de bovenste vergelen bij het afrijpen. Geoogst wordt in de ochtend direct na het opdrogen van het door de dauw nat geworden gewas om zaaduitval en daardoor opbrengstverlies tegen te gaan. In India worden de planten 15 cm boven de grond afgesneden en gebost op het land enkele dragen te drogen gelegd. Daarna wordt het gedorsen en geschoond. Het geoogste zaad moet teruggedroogd worden tot beneden de 12% vocht. Na twee jaar bewaring is de kiemkracht van het zaad sterk teruggelopen.

De contractprijs voor 95% zuivere psylliumzaadhuiden was voor april 1988 vastgesteld door de Indian Basic Chemical, Pharmaceutical and Cosmetic Export Promotion Council op $3,63/kg FOB (vrij aan boord) en in 1985 was dit nog $2,51/kg). De gemiddelde zaadopbrengst van "P. ovata" in India komt vaak boven de 1000 kg per ha. De netto opbrengst aan zaadhuiden is 275 kg/ha.



</doc>
<doc id="3763082" url="https://nl.wikipedia.org/wiki?curid=3763082" title="Harlekijnichtyose">
Harlekijnichtyose

Harlekijnichtyose (ook wel bekend als, Harlequin baby, Harlequin ichthyosis, ichthyosis congenita, Ichthyosis fetalis, keratosis diffusa fetalis, Ichthyosis congenita gravior), alsook bonte baby (een Ichthyose huidafwijking), is een aangeboren afwijking die zich karakteriseert door een abnormale verdikking van de keratinelaag van de huid bij een menselijke foetus. De huid van een foetus met deze afwijkingen kenmerkt zich door grote, diamantachtig gevormde schubben, die vaak een rode kleur hebben. Veelal komt het voor dat ook de ogen, oren, penis en ledematen zich niet naar behoren kunnen ontwikkelen en daardoor het ongeboren kind problemen krijgt met de primaire functies van het lichaam. 

Het overschot aan keratine zorgt er overigens ook voor, dat het ongeboren kind zich maar gelimiteerd kan bewegen. Doordat de huid vrij gemakkelijk scheurt op plaatsen waar veel bewegingen plaatsvinden, is het risico op bacteriële infecties en andere huidaandoeningen vaak groot. Indien deze niet op de juiste manier verzorgd worden, bestaat er een reële kans op een dodelijke infectie.

De naam harlekijnichtyose is afgeleid van het Harlekijnkostuum dat gebruikt wordt in de Commedia dell'arte. De diamantvormen op het harlekijnkostuum komen veelal overeen met de schubben die te vinden zijn op de huid van harlekijnpatiënten. De ziekte kan al in vroeg stadium ontdekt worden middels een foetale huidbiopsie en de analyse van een vruchtwaterpunctie. Bovendien kunnen artsen de diagnose ook stellen door middel van een echografie alsook een 3D-echografie.

De ziekte is geassocieerd aan een mutatie van het ABCA12-gen.

Harlekijnpatiënten kenmerken zich door abnormale vervormingen van de schedel en ernstige afwijkingen in het gezicht. De oren zijn veelal onderontwikkeld of soms zelfs in het geheel afwezig, alsook de neus. De oogleden staan meestal binnenstebuiten gekeerd (ectropion), wat er uiteindelijk voor zorgt dat de ogen en het gebied eromheen zeer gevoelig is voor infecties. De lippen, omhoog getrokken door de zeer droge huid, staan in de vorm van een brede grijns ("eclabium"). Armen, voeten en vingers zijn in de meeste gevallen dusdanig vervormd en verkleind dat de patiënt ze niet meer kan buigen. De aanwezigheid van hypoplasie zorgt ervoor dat de patiënt niet de mogelijkheid heeft om objecten vast te pakken, en in sommige gevallen zelfs nauwelijks kan aanraken. Polydactylie, een aandoening waarbij meer dan het normale aantal vingers en tenen aan handen en voeten zitten komt daarnaast ook geregeld voor bij harlekijnpatiënten.

Harlekijnpatiënten zijn zeer gevoelig voor veranderingen in temperatuur als gevolg van hun "harnasachtige" gebarsten huid, wat het lichaam verhindert om middels zweet de temperatuur te regelen. Uiteindelijk kan dit leiden tot een hyperthermische aanval. Een normale ademhaling is ook nagenoeg onmogelijk dankzij de dikke huid, die de borstkas belemmert uit te zetten en daardoor onvoldoende lucht binnen kan krijgen. Daarnaast komt het ook voor dat harlekijnpatiënten uitgedroogd zijn, doordat de dikke huid niet goed geschikt is om vocht binnen te houden.

De diagnose van "harlekijnichtyose" is gebaseerd op een lichamelijk onderzoek alsook bepaalde laboratoriumonderzoeken, waaronder een huidonderzoek bij de geboorte. Dit is van vitaal belang voor de eerste diagnose van "harlekijnichtyose". Het lichamelijke onderzoek toont de afwijkende kenmerken en symptomen in de huid van de pasgeborene. Abnormale afwijkingen in de huid resulteren er meestal in dat er diagnostische tests uitgevoerd worden om de diagnose van harlekijn te bevestigen. Een genetische test is de specifiekste en betrouwbaarste test om de constatering van harlekijn te bevestigen. Deze test toont een mutatie op het ABCA12-gen. Dit gen is verantwoordelijk voor de regulatie van eiwitsynthese tijdens de ontwikkeling van nieuwe huidlagen. Mutaties in dit gen verminderen het transport van lipiden in de nieuwe huidlaag, wat uiteindelijk kan leiden tot het inkrimpen van de eiwitten die verantwoordelijk zijn voor de ontwikkeling van de huid. Een biopsie van de huid kan worden gedaan om de histologische kenmerken van de huidcellen te bestuderen. De resultaten van deze histologische test onthullen meestal hyperkeratotische huidcellen wat uiteindelijk leidt tot een dikke harde huidlaag.

In het verleden leidde deze afwijking altijd tot de dood, als gevolg van uitdroging, infecties (bloedvergiftiging), alsook ademnood door het gebrek van bewegingsruimte voor de borstkas. De meest voorkomende doodsoorzaak bij harlekijnpatiënten was een systemische infectie waardoor patiënten zelden langer leefden dan een paar dagen.

Echter, er zijn verbetering in de verzorging van harlekijnpatiënten. Met name retinoïde zoals het medicijn Isotretoïne (Isotrex) hebben voor veel harlekijnpatiënten een significante verbetering in de kwaliteit van leven opgeleverd. De oudste bekende overlevende van harlekijn is Nusrit "Nelly" Shaheen, die geboren werd in 1984 en nog steeds in relatief goede gezondheid is. De levensverwachting van patiënten met harlekijn is echter nog niet vastgesteld met de nieuwe behandeling op basis van "retinoïde"-medicatie.

Een studie gepubliceerd in 2011 in de "Archives of Dermatology" stelde dat ""harlekijnichtyose beschouwd moet worden als een ernstige chronische aandoening die niet altijd fataal afloopt. Met de verbeterde neonatale zorg en de vroege introductie van orale retinoïde-medicatie wordt de levensverwachting van patiënten met, en dus ook het aantal overlevenden van harlekijn drastisch verhoogd."" 

De ziekte is bekend sinds 1750, en werd voor het eerst beschreven in het dagboek van een geestelijke uit Charleston, Zuid Carolina 





</doc>
<doc id="3763126" url="https://nl.wikipedia.org/wiki?curid=3763126" title="Albert Cobut">
Albert Cobut

Albert Jules Emile Ghislain Cobut (Parigné-l'Évêque, Sarthe, 21 februari 1917 – Mettet, 30 december 2003 was een Belgisch senator en arts.

Cobut's grootvader was burgemeester van Mettet en zijn vader was er schepen. Hij studeerde aan het jezuïetencollege van Gedinne. Vanaf 1935 volbracht hij zijn studies in de geneeskunde in Leuven, Hij was voorzitter van de "Jeunesse étudiante catholique" (JEC) voor de federatie Dinant-Philippeville. Hij werd lid van de Waalse Federatie van hoogstudenten, werd er in 1939 secretaris van en in 1941 voorzitter.

Hij nam het initiatief voor een actie van studenten en professoren die het onevenwicht wilden aanklagen tussen Franstalige en Vlaamse professoren in de Franse afdelingen van de Katholieke Universiteit Leuven. Hij had namelijk vastgesteld dat in de Franstalige afdelingen op 227 professoren er 114 Vlamingen waren en slechts een minderheid afkomstig was uit Wallonië en Franstalig Brussel.

Een rapport hierover, ondertekend door talrijke professoren en door alle voorzitters van de Waalse studentenverenigingen werd aan de bisschoppen overgemaakt in 1942. Cobut werd hierop aangesproken door rector Honoré Van Waeyenbergh.

In 1945 tekende Cobut mee het Manifest dat aan de basis lag van "Rénovation Wallonne" en nam in 1945 deel aan het eerste congres van deze beweging.
Arts geworden, vestigde hij zich in Mettet. Hij trad toe tot de PSC en op een lijst van deze partij werd hij tot gemeenteraadslid verkozen in 1946. In 1947 werd hij schepen en van 1953 tot 1964 was hij burgemeester.

Hij werd ook verkozen tot provincieraadslid voor de provincie Namen (1949-1965) en in mei 1967 volgde hij de overleden Harold d'Aspremont Lynden als senator op, voor wie hij als opvolger op de lijst stond in het arrondissement Namen-Dinant-Philippeville. Hij zetelde tot in maart 1968.


</doc>
<doc id="3763155" url="https://nl.wikipedia.org/wiki?curid=3763155" title="Fotochrome lens">
Fotochrome lens

Een fotochrome lens is een lens die van kleur verandert als ze wordt blootgesteld aan licht met ultraviolette stralen, zoals zonlicht, en die reversibel terugkeert naar haar oorspronkelijke kleur in het donker of meer algemeen als de straling wegvalt. Fotochrome lenzen worden gebruikt in (zonne)brillen, sport- en skibrillen of als contactlenzen.

De eerste fotochrome C werden in de jaren 1960 ontwikkeld. Het effect wordt bekomen door een fotochroom materiaal zoals microkristallijn zilverchloride in het glassubstraat te dispergeren, of door de lens te coaten met een dun laagje van een fotochrome stof. Men kan ook plastic lenzen maken waarin een fotochrome stof is gedispergeerd in het transparante plastic. Dergelijke stoffen zijn bijvoorbeeld spiro(indoline)naftoxazineverbindingen, die snel van kleurloos naar blauw veranderen als ze aan zonlicht of ultraviolet licht worden blootgesteld.


</doc>
<doc id="3763448" url="https://nl.wikipedia.org/wiki?curid=3763448" title="Fusarium oxysporum">
Fusarium oxysporum

Fusarium oxysporum is een schimmel uit het geslacht "Fusarium". De soort is een gevreesde plantenziekte, die verwelking en fusariose (bijvoorbeeld een afrijpingsziekte bij graan) veroorzaakt.

De sporendrager is kort en al of niet vertakt. Ze staan op violet-rose gekleurde stromata in dichte pollen. De macroconidiën zijn sikkelvormig en 2- tot 6-cellig. Ze zijn 13 - 45 micrometer lang en 3 - 4 micrometer breed. Ook kunnen er kleine microconidiën en dikwandige rustsporen gevormd worden.

"Fusarium oxysporum" is een kosmopoliet en tast veel verschillende soorten waardplanten aan.

De soort "Fusarium oxysporum" wordt aan de hand van hun waardplanten ingedeeld naar forma en forma specialis. Van de forma speciales zijn ook verschillende fysio's bekend. Enkele voorbeelden zijn:




</doc>
<doc id="3763674" url="https://nl.wikipedia.org/wiki?curid=3763674" title="Hartenerf">
Hartenerf

Het Hartenerf (ook "Hertenerf" of "Hartenhofje") was een hofje van barmhartigheid aan de Nieuwehaven in Gouda.

Helena 't Hart (ook "Heiltge[n]") beloofde haar broer Hendrick 't Hart dat een deel van zijn nalatenschap bestemd zou worden voor de stichting van een hofje voor de huisvesting van arme inwoners van Gouda. Na zijn overlijden in 1649 loste Helena haar belofte in door de stichting van het hofje in haar testament vast te leggen bij de Goudse notaris Straffintveldt. Zij bepaalde onder meer dat na haar overlijden zesduizend gulden beschikbaar gesteld zou worden voor de stichting van ""ses bequame Huisjes ofte Woningen, die bij Arme ende behouftighe persoonen, om Gods wille, sullen worden bewoond"". Ook moest aan de voorzijde het wapen van haar broer en van haarzelf worden aangebracht. Zij wees vier regenten aan, waaronder een lid van de Goudse vroedschap en Clemens Bijleveld, Luthers predikant te Gouda. Hun opvolgers zouden worden aangewezen uit de kring van haar familie, zowel van vaderszijde als van moederszijde.

Helena 't Hart, weduwe van Jan Verzijl, overleed in 1652 kinderloos. Na haar overlijden werd een begin gemaakt met de uitvoering van haar laatste wil door de aankoop van twee woningen aan de straatzijde van de Nieuwehaven. Achter deze woningen werden zeven huisjes gebouwd voor de huisvesting van armen. In 1657 was het hofje gerealiseerd. De huizen aan de straatzijde werden verhuurd. De huurinkomsten werden gebruikt voor de exploitatie van het complex. In 1781 was er sprake van dat de woningen zouden worden overgedragen aan de hervormde kerk, maar dat werd geweigerd door de diakonie. Het hofje heeft tot in de negentiende eeuw dienstgedaan voor het huisvesten van arme en behoeftige personen, zoals geregeld in de stichtingsakte. Daarna hebben de huisjes tot 1965 dienstgedaan als werkplaatsen en als pakhuisjes. In 1965 was de bouwkundige staat dusdanig dat werd besloten om het complex af te breken.

Alleen het toegangspoortje, voorzien van de wapens van beide stichters, bleef gespaard. De Goudse apotheker Paris plaatste het poortje in zijn tuin aan de achterzijde van zijn woning aan de Westhaven 14. Een bruggetje over het water van de Peperstraat leidt naar dit poortje.


</doc>
<doc id="3764199" url="https://nl.wikipedia.org/wiki?curid=3764199" title="Jules Coppée">
Jules Coppée

Jules Alexandre Joseph Coppée (Tongrinne, 5 juni 1837 - Sint-Gillis, 30 maart 1906) was een Belgisch arts en volksvertegenwoordiger.

Coppée was een zoon van de belastingsontvanger François-Joseph Coppée en van Virginie Descamps. Hij trouwde met Ernestine Flore en met Odile Jaumotte.

Hij promoveerde tot doctor in de geneeskunde aan de Katholieke Universiteit Leuven (1863) en vestigde zich als arts in Jumet.

Hij werd gemeenteraadslid (1872-1895) en schepen (1879-1895) van Jumet. Van 1885 tot 1892 was hij ook provincieraadslid voor Henegouwen.

In 1892 volgde hij Leopold Fagnart op als liberaal volksvertegenwoordiger voor het arrondissement Charleroi. Hij vervulde dit mandaat tot einde 1894.

Hij was ook bestuurder van:



</doc>
<doc id="3764358" url="https://nl.wikipedia.org/wiki?curid=3764358" title="Bibliotherapie">
Bibliotherapie

Bibliotherapie is een therapie waarbij gebruikgemaakt wordt van geschreven teksten zoals zelfhulpboeken, handleidingen, romans en prentenboeken om mensen van alle leeftijden te helpen met hun psychische en fysieke problemen. 

Reeds de oude Grieken hielden voor dat literatuur zowel psychologisch als spiritueel belangrijk was, en plaatsten boven hun bibliotheek een bord met het opschrift ""Plaats ter genezing van de ziel"". Bij bibliotherapie kiest men lectuur uit als therapeutisch hulpmiddel bij medische en psychiatrische behandeling. Dit gerichte lezen als begeleiding bij de oplossing van persoonlijke problemen wordt bijvoorbeeld ook aangewend in ziekenhuizen. Vaak wordt bibliotherapie gecombineerd met (andere vormen van) psychotherapie.


</doc>
<doc id="3764493" url="https://nl.wikipedia.org/wiki?curid=3764493" title="Vrijthofje">
Vrijthofje

Het Vrijthofje was een hofje van barmhartigheid aan de Oosthaven in Gouda.

Het Vrijthofje werd gesticht door Maria van der Spelt, dochter van de Goudse glasmaker Jan Jansz van der Spelt. Zij trouwde in 1653 met de apotheker Pieter Vrijthoff. Het gezin Vrijthoff woonde op de hoek van de Lange Groenendaal en de Lage Gouwe. Daarnaast bezat Vrijthoff nogal wat onroerende goederen in Gouda. Hij overleed in bemiddelde staat in 1684. Zijn weduwe liet in 1690 een nieuw testament opstellen. Na haar overlijden in 1701 werd uitvoering aan haar laatste wil gegeven. Uit het legaat werd de aanschaf van twee woningen aan de Oosthaven bekostigd. De door haar aangewezen regenten, een arts en een oud-schepen, lieten achter de beide huizen drie woningen bouwen voor arme en behoeftige mensen. De huuropbrengsten van de huizen aan de voorzijde werden gebruikt voor de exploitatie. Na het overlijden van beide regenten werd het beheer over het hofje, met instemming van het stadsbestuur, overgedragen aan de hervormde kerk.

In 1851 werd, op advies van de gemeentelijke bouwmeester, besloten om de huisjes af te breken en te vervangen door nieuwbouw. Het hofje heeft tot na de Tweede Wereldoorlog dienstgedaan voor het doel waarvoor Maria van der Spelt haar legaat had gegeven. Door de veranderde opvattingen over armen- en ouderenzorg was er in de tweede helft van de 20e eeuw geen behoefte meer aan dergelijke voorzieningen. In 1955 werd dan ook besloten om het Vrijthofje op te heffen. Het hofje werd in 1959 gekocht door het nabijgelegen bedrijf Van der Want & Barras.

Boven de deur van het pand Oosthaven 41 herinnert een gevelsteen met de tekst ""VRIJT - HOFJE"" aan het bestaan van het hofje. De ontbrekende nummers Oosthaven 42 t/m 47 verwijzen naar de verdwenen huisjes van het Vrijthofje.


</doc>
<doc id="3764681" url="https://nl.wikipedia.org/wiki?curid=3764681" title="Cornelis Busennius">
Cornelis Busennius

Cornelis Busennius (1542-1600) was van 1583 tot 1594 stadsgeneesheer van Delft. Hij werkte samen met de medicus Pieter van Foreest. Van 1594 tot zijn dood was Busennius lijfarts van stadhouder-prins Maurits van Oranje-Nassau.

Na de moordaanslag op prins Willem van Oranje in 1584 voerden Forreest en Busennius de lijkschouwing en balseming van het stoffelijk overschot uit. Van de autopsie brachten zij rapport uit aan de Staten-Generaal. Dit verslag is een van de vroegste voorbeelden in Nederland van forensische geneeskunde.


</doc>
<doc id="3764735" url="https://nl.wikipedia.org/wiki?curid=3764735" title="Eproctofilie">
Eproctofilie

Eproctofilie is de term voor het seksueel opgewonden raken van winderigheid van andere mensen. De fetisj werd voor het eerst onderzocht in 2013 door Mark Griffiths, een Brits psycholoog aan de Nottingham Trent University.

In het enige onderzoek gewijd aan eproctofilie wordt beschreven dat eproctofielen terugkerende seksuele fantasieën hebben over scheten en dat de eproctofiel zich niet aangetrokken voelt tot flatulentie op zich, maar tot de persoon die een wind laat.


</doc>
<doc id="3764831" url="https://nl.wikipedia.org/wiki?curid=3764831" title="Clotaire Cornet">
Clotaire Cornet

Clotaire Camille Ghislain Joseph Cornet (Luttre, 1 maart 1906 - Montigny-le-Tilleul, 30 januari 2001) was een Belgisch volksvertegenwoordiger en burgemeester.

Cornet promoveerde tot doctor in de geneeskunde en vestigde zich in 1933 als huisarts in Montignies-le-Tilleul.

Bij de gemeenteverkiezingen van 1938 werd hij verkozen op een socialistisch-liberale kartellijst, waar hij lijstduwer op was, en werd onmiddellijk burgemeester. Hij bleef dit ambt bekleden tot hij in 1976 ontslag nam en werd opgevolgd door zijn zoon, Philippe Cornet (1936). 

In 1940 was hij oorlogsvrijwilliger en tijdens de oorlog trad hij toe tot het gewapend verzet. 

In 1954 werd hij als liberaal volksvertegenwoordiger verkozen voor het arrondissement Charleroi en oefende dit mandaat uit tot in 1969. Van 1965 tot 1968 was hij ondervoorzitter van de Kamer. In het parlement werd hij heel wat jaren later opgevolgd door zijn kleindochter, Véronique Cornet (1968-2015). 



</doc>
<doc id="3764999" url="https://nl.wikipedia.org/wiki?curid=3764999" title="Georges Cousot">
Georges Cousot

Cousot was de zoon van dokter Théodule Cousot (1822-1888) en Eugénie Destrée (1819-1859). Hij trouwde met Berthe Dupret en ze hadden vier kinderen.

Hij werd doctor in de geneeskunde (Katholieke Universiteit Leuven, 1881) en publiceerde talrijke werken en artikels over neuropathologie. Hij werd lid van de Koninklijke Academie voor Geneeskunde in 1908 en werd er ondervoorzitter en voorzitter van.

Hij dirigeerde de "Thermes Dinantais", die door zijn vader was opgericht en voegde er de "Institut Hydrothérapique" bij, waar hij de toepassing deed van elektrotherapie, massages en lichamelijke oefeningen.
Parallel was hij politiek actief en behoorde tot de stichters van de christendemocratie binnen de katholieke partij. Hij had veel aandacht voor de zondagsrust, de arbeidsongevallen, de beperking van de arbeidsuren in de mijnen, de Openbare Onderstand. Hij stichtte de "Université Populaire" die thans zijn naam draagt.

Hij werd bestuurder van de plaatselijke maatschappij voor sociale woningen.

In Dinant werd hij gemeenteraadslid (1890-1912) en schepen (1895). Hij werd ook provincieraadslid (1890-1900).

Hij werd katholiek parlementslid van 1900 tot 1927, als volgt verdeeld:

In Dinant is er een Georges Cousotstraat. Ook een 'Communauté scolaire libre Georges Cousot'. De door hem gestichte "Université Populaire" is nu de "Institut Technique Georges Cousot".




</doc>
<doc id="3765047" url="https://nl.wikipedia.org/wiki?curid=3765047" title="Plexus sacralis">
Plexus sacralis

De plexus sacralis of heiligbeensvlecht is een groep zenuwen die ontspringen uit het ruggenmerg tussen de niveaus L4 en S4. De plexus kan onderverdeeld worden in een voorste en achterste deel. Het voorste deel van de plexus sacralis verzorgt de motorische innervatie van het achterste deel van de dij en been. Het achterste deel van de plexus sacralis verzorgt de motorische innervatie van voorzijde en de laterale zijden van het been. De plexus sacralis is verbonden met de plexus lumbaris (L1-L4). Samen vormen ze de plexus lumbisacralis. 

Het voorste deel kan worden onderverdeeld in een aantal afzonderlijke zenuwen:


Deze zenuwen treden allen uit het bekken via het "foramen ischiadicum majus".

De nervus pudendi loopt na het uittreden uit het bekken door de regio glutaea (billen) en loopt naar het perineum door het "foramen ischiadicum minus". De spieren van de bekkenbodem worden motorisch en de huid van het perineum, de penis en de clitoris worden sensorisch geïnnerveerd.

Deze zenuw loopt onder de "musculus piriformis" door. Deze spier wordt deels door het achterste deel (S1-S2) en deels door het voorste deel (S2-S3) geïnnerveerd. De zenuw loopt verder door onder de "musculus glutaeus maximus" naar de binnenkant van de dij, die sensorisch wordt geïnnerveerd.

Deze zenuw loopt ook onder de musculus piriformis door en verzorgt de motorische innervatie van de "musculus gemellus superior". Vervolgens loopt de zenuw weer het bekken in via het foramen ischiadicum minus. Hier wordt de "musculus obturatorius internus" geïnnerveerd.

Na het uittreden uit het bekken, onder de musculus piriformis door, loopt de zenuw langs de onderzijde van de musculus gemellus superior en de pees van de musculus obturator internus. De spieren die vervolgens worden geïnnerveerd zijn de "musculus gemellus inferior" en de "musculus rectus femoris".

Dit is een tak van de nervus ischiadicus. De nervus tibialis loopt onder de musculus piriformis het bekken uit naar de regio glutaea. Vervolgens loopt de zenuw langs de voorzijde van de dij. De hamstrings (m.u.v. het "caput breve musculi bicipitis femoris") worden hierbij motorisch geïnnerveerd. De zenuw loopt verder door de knieholte naar de achterzijde van het been, in de kuitspieren. Deze worden motorisch geïnnerveerd, alsmede de spieren van de plantaire voetspieren. Sensorische innervatie wordt verzorgd in de posterolaterale zijde van het been (achterzijde en buitenkant) en de buitenzijde van de voet.

Het achterste deel van de plexus sacralis bestaat uit de ventrale takken van de zenuwen van niveaus L4-S3. Deze vormen een netwerk en hieruit ontspringen zes grote zenuwen:


Deze zenuw loopt dwars door het "ligamentum sacrotuberale" naar de onderrand van de musculus glutaeus maximus. Hier wordt de onderzijde van de billen en de sulcus glutaeus sensorisch geïnnerveerd.

De zenuw loopt direct uit de plexus naar de musculus piriformis en treedt dus niet uit het bekken. Deze wordt motorisch geïnnerveerd.

De nervus glutaeus superior loopt het bekken uit en loopt boven de musculus piriformis langs naar de "musculus glutaeus medius" en de "musculus glutaeus minimus". Deze worden beiden geïnnerveerd. De zenuw loopt door naar de voorzijde en innerveert de "musculus tensor fasciae latae"

Deze zenuw loopt onder de musculus piriformis langs en innerveert de musculus glutaeus maximus.

Dit is de kleinste tak van de nervus ischiadicus (de helft van de grootte van de nervus tibialis). De zenuw loopt onder de musculus piriformis door naar de billen en verder naar de achterzijde van de dij. Hier wordt het caput breve van de musculus biceps femoris geïnnerveerd. Vervolgens loopt de zenuw door de knieholte en splitst bij de kop van de fibula in een diepe en oppervlakkige tak. De laterale en voorzijde van het been en de rug van de voet worden sensorisch geïnnerveerd.


</doc>
<doc id="3765049" url="https://nl.wikipedia.org/wiki?curid=3765049" title="Sulcus glutaeus">
Sulcus glutaeus

De sulcus glutaeus is een huidplooi die gevormd wordt door de onderste rand van de bil en de achterzijde van de dij. De plooi is het meest uitgesproken bij het strekken (extensie) van de heup en loopt langs de boog die gevormd wordt door de "fascia glutaea".

De sulcus glutaeus is de anatomische begrenzing tussen de bil ("regio glutaea") en de achterzijde van het been ("regio femoris posterior"). 



</doc>
<doc id="3765053" url="https://nl.wikipedia.org/wiki?curid=3765053" title="Nervus pudendus">
Nervus pudendus

De nervus pudendus of schaamzenuw is een zenuw in het bekken. Hij bevat sensorische, motorische, somatische en orthosympathische vezels. De zenuw verzorgt de innervatie van de geslachtsorganen van beide geslachten (clitoris bij de vrouw, penis bij de man), de blaassfincters en het rectum. De zenuw ontstaat uit de zenuwwortels van ruggenmergsegmenten S2-S4 die deel uitmaken van de plexus sacralis.

De nervus pudendus gaat het bekken uit via het "foramen ischiadicum majus". Na het uittreden uit het bekken loopt de zenuw door de regio glutaea (billen) en loopt naar het perineum door het "foramen ischiadicum minus". De spieren van de bekkenbodem worden motorisch en de huid van het perineum, de penis en de clitoris worden sensorisch geïnnerveerd.

Tijdens een moeizame geboorte of bij fietsen kan de zenuw (tijdelijk) beklemd raken. Permanente beschadiging van deze zenuw komt weinig voor, maar kan ontstaan door een tumor of door een operatie in de regio. In de verloskunde wordt soms het perineum verdoofd om pijn te verminderen. Hierbij wordt de nervus pudendus geblokkeerd.

Neuropathie van de nervus pudendus is vaak moeilijk te diagnosticeren en te behandelen. Meestal wordt de aandoening gekenmerkt door pijn bij zitten, maar klachten als incontinentie, vaginale pijn of erectieproblemen kunnen ook ontstaan door pudendusneuropathie. De zenuwgeleidingstijden kunnen worden onderzocht door middel van een elektromyografie (EMG). Als er tekenen zijn van vertraagde zenuwgeleiding en er zijn klachten aanwezig die hierbij passen, is de diagnose zeer waarschijnlijk. 

Deze aandoening kan conservatief worden behandeld met pijnstillers en lokale pijnstillende crèmes. Soms wordt echter besloten om chirurgisch te behandelen. Hierbij kan de zenuw worden vrijgemaakt. De gevolgen van de operatie op lange termijn zijn niet bekend, omdat er weinig onderzoek hiernaar is gedaan.


</doc>
<doc id="3765282" url="https://nl.wikipedia.org/wiki?curid=3765282" title="Scarificeren (plantkunde)">
Scarificeren (plantkunde)

Scarificeren is in de plantkunde de naam voor een aantal processen waarbij de zaadhuid doordringbaar wordt voor lucht en water, waardoor kieming kan plaatsvinden. De naam komt van het Engelse woord "scar" dat 'litteken' betekent.

Veel planten hebben een harde zaadhuid die in het begin niet doordringbaar is voor lucht of water. Sommige planten hebben van nature al vuur nodig waardoor deze huid doordringbaar kan worden, bijvoorbeeld in het Chaparral-bioom in Californië. Kunstmatig scarificeren betekent dat natuurlijke processen versneld worden, waardoor het zaad sneller tot kieming komt.

Er zijn verschillende vormen van scarificeren:

Nadat het zaad gescarificeerd is moet het snel gezaaid worden, omdat het niet lang houdbaar meer is.



</doc>
<doc id="3765311" url="https://nl.wikipedia.org/wiki?curid=3765311" title="Jean Crocq">
Jean Crocq

Jean Joseph Crocq (Brussel, 23 januari 1824 - 18 september 1898) was een Belgisch medicus, hoogleraar en senator.

Crocq was de zoon van mijnbeheerder Jean-Baptiste Crocq en van Marie-Thérèse Ledent. Hij trouwde met Marie-Elisabeth Christiaens.

Hij studeerde aan de Rijksuniversiteit Gent, maar haalde zijn promotie tot doctor in de genees-, heel- en verloskunde in 1848 aan de ULB. Datzelfde jaar verwierf hij het aggregaat bij de faculteit geneeskunde aan dezelfde universiteit.

Hij werd buitengewoon (1855-1863) en gewoon (1863-1898) hoogleraar aan de faculteit geneeskunde van de ULB. Hij werd ook buitengewoon (1850-1863) en gewoon (1863-1864) hoogleraar mineralogie en geologie aan de faculteit wetenschappen van de ULB.

In 1849 werd hij arts voor de armen van de burgerlijke godshuizen van Brussel. Hij werd chirurg in de "Grand Hospice de l'Infirmerie" (1855-1860), geneesheer in het Sint-Pietersziekenhuis (1860), geneesheer in het Sint-Janshospitaal (1860-1885), hoofdgeneesheer in het ziekenhuis van Sint-Jans-Molenbeek (1885).

Andere activiteiten in de geneeskunde:

Crocq doorliep ook een politieke carrière. Van 1872 tot 1876 was hij provincieraadslid voor Brabant.

In 1870 was hij gedurende een maand senator, in opvolging van de ontslagnemende Jean Barbanson. In 1877 volgde hij Louis de Merode op en behield het mandaat tot in 1888. In 1892 werd hij opnieuw senator, tot einde 1894.

Hij was verder:

Crocq was aangesloten bij de vrijzinnige protestantse kerk in Brussel.

De Jean Joseph Crocqlaan in Laken-Brussel en de Crocqstraat in Sint-Lambrechts-Woluwe zijn naar hem genoemd.



</doc>
<doc id="3765641" url="https://nl.wikipedia.org/wiki?curid=3765641" title="Havergom">
Havergom

Havergom is een natuurlijk polysacharide, dat uit haver ("Avena sativa") gewonnen wordt. Het is een verdikkingsmiddel en stabilisator en heeft als voedingsadditief het E-nummer E411. Het wordt weinig gebruikt. Havergom staat niet in de Europese lijst van levensmiddelenadditieven. Het is wel toegelaten in de Verenigde Staten en Canada.

Het CAS-nummer van havergom is 73020-09-4.



</doc>
<doc id="3765642" url="https://nl.wikipedia.org/wiki?curid=3765642" title="Degarelix">
Degarelix

Degarelix (INN), merknaam: "Firmagon", is een hormonale injectie therapie toegepast bij de behandeling van prostaatkanker. Gedurende de ontwikkelingsfase stond het bekend als FE200486. Degarelix behoort tot de klasse van de GnRH-antagonisten.

FIRMAGON is een poeder voor injectie dat degarelix,als het acetaat, bevat en mannitol. Degarelix is een synthetisch decapeptide amide dat zeven niet-natuurlijke aminozuren bevat, waarvan vijf D-aminozuren.

Degarelix werd ontwikkeld door Ferring B.V. en is geregistreerd door de FDA en de EMA voor de behandeling van patiënten met hormoonafhankelijke prostaatkanker in een vergevorderd stadium.

Degarelix veroorzaakt een snelle daling van testosteronwaarden in het bloed. Dit wordt bereikt doordat degarelix de werking van het natuurlijk luteïniserend hormoon-'releasing' hormoon GnRH blokkeert. Het is een GnRH-antagonist. Hierdoor ontstaat een snelle daling van het luteïniserend hormoon (LH), wat op zijn beurt zorgt voor een snelle onderdrukking van testosteron .

Testosteron is een mannelijk hormoon dat de groei stimuleert van veel prostaattumoren. Om deze reden is het verlagen van het testosteron tot zeer lage (castratie) waarden, vaak het behandeldoel bij mannen met gevorderde prostaatkanker.

Het gevolg van de zeer lage testosteron waarden is een vermindering van de omvang van de tumor(en) en remming van de groei van prostaatkanker. Dit effect wordt gemeten als een daling van de prostaatspecifiek antigeen (PSA) waarden in het bloed van de patiënt. Het meten van PSA waarden is dus een manier om te volgen hoe patiënten met prostaatkanker reageren op een behandeling.

Het is bij GnRH-antagonisten en zoals degarelix, niet nodig om bij aanvang van de behandeling preventief een antiandrogeen te gebruiken, wat wel noodzakelijk is bij GnRH-agonisten.

In een fase III studie bij patiënten met prostaatkanker werden, gedurende 12 maanden, twee verschillende degarelix, een GnRH-antagonist, doseringen vergeleken met de Gonadoreline (GnRH)-agonist leuproreline.

Beide degarelix-doseringen waren minstens net zo effectief als leuproreline in het onderdrukken van testosteron tot castratiewaarden (≤0.5 ng/mL) van dag 28 tot het einde van de studie (dag 364). De testosteronwaarden werden volgens verwachting significant sneller onderdrukt met degarelix dan met leuproreline, waarbij met degarelix castratiewaarden werden bereikt vanaf dag 3 van de behandeling. Dit werd vanzelfsprekend niet gezien in de leuproreline groep. Er werden geen testosteron stijgingen waargenomen met degarelix aan het begin van de behandeling. Dit treedt natuurlijk wel op bij 81% van de patiënten die leuproreline kregen.

Met degarelix werd dan ook sneller verlaging van het PSA bereikt dan met leuproreline. Op basis van deze studie werd de startdosering vastgesteld op 240 mg en de onderhoudsdosering op 80 mg. Degarelix wordt in deze dosis maandelijks toegediend als onderhuidse injectie.

Een verlenging van bovenstaande studie heeft laten zien dat met degarelix het testosteron en PSA voor een periode van ten minste 3 jaar onderdrukt wordt . De resultaten suggereren volgens de Europese richtlijn voor prostaatkanker ook dat een behandeling met degarelix voor een langere controle van de prostaatkanker (PSA progressie-vrije overleving) kan zorgen dan leuproreline .

Het Farmacotherapeutisch Kompas spreekt op basis van de langere ervaring met die klasse, een voorkeur uit voor de GnRH-agonisten :

Het CFH-rapport uit 2009 vindt de antagonist gelijkwaardig aan de agonisten en plaatst Degarelix op GVS-bijlage 1A.

Net als met alle hormonale therapieën, kunnen bij het gebruik van degarelix bijwerkingen voorkomen die het gevolg zijn van het onderdrukken van het testosteron zoals opvliegers en gewichtstoename. Door de wijze van toediening (subcutane injectie) kunnen met degarelix ook injectieplaatsreacties voorkomen, zoals pijn op de plaats van injectie, erytheem, of opzwelling. Deze zijn doorgaans mild tot matig van aard en komen voornamelijk voor na de eerste dosering.

Langetermijnbehandeling met androgeendeprivatie kan een verlenging van het QT-interval tot gevolg
hebben.Grote voorzichtigheid is daarom geboden bij de combinatie met geneesmiddelen die zelf ook het QTc-interval verlengen wegens dodelijke hartafwijkingen door deze combinatietherapie. Voorbeelden zijn oa kinidine, en sotalol.



</doc>
<doc id="3765851" url="https://nl.wikipedia.org/wiki?curid=3765851" title="Emiel Edouard Cuvelier">
Emiel Edouard Cuvelier

Emiel Edouard Henri Adolphe Joseph Cuvelier (Ronse, 1 maart 1914 - Aalst, 24 oktober 1990) was een Belgisch arts en senator.

Cuvelier promoveerde tot doctor in de geneeskunde aan de Katholieke Universiteit Leuven (1939). Hij vestigde zich in Ronse.

Vanaf 1964 begaf hij zich op het politieke pad. Dit was het gevolg van de taalwetgevingen van 1962-'63 die in slechte aarde waren gevallen bij de Franstalige inwoners van Ronse. Cuvelier was de voortrekker en voorzitter van "Renaix Bilingue" en werd verkozen als gemeenteraadslid van Ronse op een Franstalige lijst PLP-Renaix Bilingue.

In 1965 werd hij verkozen tot liberaal senator voor het arrondissement Oudenaarde-Aalst. Hij bleef dit mandaat twintig jaar bekleden. In de periode december 1971-oktober 1980 zetelde hij als gevolg van het toen bestaande dubbelmandaat ook in de Cultuurraad voor de Nederlandse Cultuurgemeenschap, die op 7 december 1971 werd geïnstalleerd. Vanaf 21 oktober 1980 tot oktober 1985 was hij lid van de Vlaamse Raad, de opvolger van de Cultuurraad en de voorloper van het huidige Vlaams Parlement.

Cuvelier was voorzitter van Football Club Ronse. Hij stichtte in 1958 de Lions Club van Ronse. Deze club richtte later het Emiel Cuvelierfonds op, dat steun verleent aan minder bemiddelde studenten.

Aanvankelijk waren de liberalen in Ronse gedoemd tot de oppositie. Nadat Nederlands- en Franstalige Ronsenaars naar elkaar waren gegroeid, werden ze een sterkere groep en konden ze in 1982 een coalitie sluiten met de socialisten. Cuvelier werd schepen. De socialisten gingen echter in 1988 een coalitie aan met de CVP en de PVV zat opnieuw in de oppositie. Cuvelier zetelde nog als gemeenteraadslid.




</doc>
<doc id="3765885" url="https://nl.wikipedia.org/wiki?curid=3765885" title="Bloedkanker">
Bloedkanker

Bloed bestaat uit verschillende cellen, bekende cellen zijn de rode en de witte bloedcellen, maar bloed bestaat uit nog veel meer verschillende soorten cellen.
Al deze cellen kunnen zich ontwikkelen tot kankercellen. De meeste bekende bloedkanker is leukemie, dit is kanker van de witte bloedcellen (leukocyten).

Er zijn 5 hoofdgroepen bloedkanker:


</doc>
<doc id="3766153" url="https://nl.wikipedia.org/wiki?curid=3766153" title="IHE">
IHE

IHE (Integrating the Healthcare Enterprise) is een wereldwijd samenwerkingsverband tussen gebruikers en softwareleveranciers met het doel informatie-uitwisseling tussen computersystemen in de zorgsector te standaardiseren en harmoniseren. Het ondersteunen van zorgprocessen met communicatie tussen computersystemen en het bevorderen van interoperabiliteit staan hierbij centraal. Om dit te bereiken maakt IHE gebruik van zogenaamde Use Cases (beschrijvingen van specifieke gebruikssituaties), identificeert voor iedere situatie de relevante standaarden en ontwikkelt praktische beschrijvingen (profielen, Profiles genoemd), waaraan de softwareleverancier zijn product kan conformeren. Tijdens de internationale Connectathon testen de leveranciers hun systemen tegen elkaar en bereiden ze zich voor op de implementatie van hun product bij de klant.

Meer dan 500 leveranciers hebben profielen van IHE in hun producten ingebouwd voor de meest actuele gegevens. IHE Nederland werkt samen met diverse partijen, zoals de samenwerkende standaardisatie-organisaties in Nederland (Continua Health Alliance, GS1, HL7, IHTSDO, NEN en Nictiz), en andere organisaties die actief zijn op het gebied van zorg en ICT, zoals IKNL (Integrale Kankercentra Nederland), OIZ (Vereniging van organisaties voor ICT in de Zorg), diverse verenigingen van zorgaanbieders en vertegenwoordigers van verschillende regionale samenwerkingsverbanden.

IHE is een internationale organisatie die haar oorsprong vindt in de Verenigde Staten. HIMSS (Healthcare Information and Management Systems Society) en RSNA (Radiological Society of North America) hebben samen in 1997 IHE opgericht. De duale structuur van ICT'ers (softwareleveranciers) en zorgverleners die samenwerken om tot een goede werkbare oplossing te komen, is door de hele organisatie heen vervlochten. Heel veel voorzittersfuncties zijn bijvoorbeeld opgedeeld in een covoorzitterschap van ICT-zijde en ook van zorgverlenerszijde. Inmiddels is IHE actief in vele landen, waaronder Australië, Canada, Duitsland, Frankrijk, Japan en Nederland. Verschillende organisaties zijn op verschillende niveaus over de wereld actief. Zo is er een IHE Internationaal, een IHE Europa, maar ook bijvoorbeeld een IHE Frankrijk en een IHE Nederland. IHE Europa kent de volgende commissies:

IHE beschrijft technische raamwerken (Frameworks) die als leidraad dienen voor implementatie in een organisatie. Een raamwerk wordt door verschillende werkgroepen samengesteld, iedere werkgroep beschrijft een of meer profielen. De profielen worden voor becommentariëring gepubliceerd, waarna ze voor eerste testimplementatie (Trial Implementation) beschikbaar zijn. De daaruit opgedane ervaringen worden ter verbetering meegenomen in het gepubliceerde profiel. Er wordt voortdurend geconformeerd naar bestaande standaarden als HL7 en DICOM, waar nodig worden deze uitgebreid naar aanleiding van de opgedane ervaring.

De volgende domeinen zijn op dit moment beschikbaar binnen IHE:


Binnen een domein worden de werkprocessen beschreven zoals deze daadwerkelijk in de praktijk plaatsvinden. Denk daarbij aan opname van een patiënt, onderzoek op een modaliteit en opslag en beoordeling van een röntgenbeeld. Daarbij worden de berichtenstroom en de betrokken actoren benoemd.
Bij een profiel hoort een aantal actoren (actors) met een bepaalde rol of functie binnen het profiel. Een enkel apparaat kan meerdere rollen vervullen, zo kan een systeem dienen als distributeur van beelden, maar tegelijk ook als archief. 
Tussen verschillende actoren worden transacties (transactions) gedefinieerd. Een transactie kan een opvraging of het opleveren van een status zijn. In de profielen wordt precies beschreven uit welke stappen de transactie bestaat en hoe de informatie over het netwerk getransporteerd moet worden. Eenzelfde transactie kan in meerdere profielen voorkomen, die ook in verschillende raamwerken beschreven kunnen zijn. Zo komt bijvoorbeeld de transactie ‘Patient Administration’ in bijna alle raamwerken voor.
Softwareleveranciers kunnen door een integration statement te publiceren aangeven dat hun software aan de eisen van een profiel voldoet.

Eenmaal per jaar organiseren IHE USA, IHE Japan en IHE Europa een Connectathon®. Tijdens een Connectathon® testen de ontwikkelaars van softwareleveranciers onderling hun software op ondersteuning van de IHE-profielen. Voorwaarde voor deelname is het succesvol doorlopen van een testronde tegen de testsoftware van IHE.



</doc>
<doc id="3766374" url="https://nl.wikipedia.org/wiki?curid=3766374" title="Corpus cavernosum penis">
Corpus cavernosum penis

Het corpus cavernosum penis (mv.: "corpora cavernosa penis") is een zwellichaam waarvan er twee deel uitmaken van de penis bij de mens. De twee corpora cavernosa zijn verantwoordelijk voor het grootste deel van de massa van de penis.

Voor drie-kwart deel liggen beide corpora vlak naast elkaar, maar bij de aanhechting aan het bekken zijn ze gesplitst. De basis van het zwellichaam wordt het "crus" (mv. "crura") genoemd. De crura van de zwellichamen zijn stevig verankerd aan het bekken. Niet ver vanaf de basis richting distaal vanaf het crus, is er een lichte verdikking te zien. Dit wordt de "bulbus" genoemd. Hierna gaat het crus over in het daadwerkelijke corpus cavernosum en blijft gelijk in diameter tot aan het distale uiteinde. Beide zwellichamen eindigen in een stomp afgerond uiteinde.

De corpora cavernosa penis zijn omgeven door sterk fibreus weefsel, dat uit diepe en oppervlakkige vezels bestaat. De oppervlakkige vezels liggen in longitudinale richting en vormen één buis waarin beide corpora zich bevinden. De diepe vezels liggen circulair om de afzonderlijke zwellichamen. Tussen beide zwellichamen vormen deze diepe vezels een septum (tussenschot). Proximaal (vanaf het crus gezien) is dit septum dik en volledig, maar distaal is het dun en er zitten ruimtes tussen, zoals de tanden van een kam. Om deze reden wordt het ook wel het "septum pectiniforme" genoemd.

Zwelling van de zwellichamen vindt plaats door vaatverwijding. Deze vaatverwijding treedt op door het ontspannen van gladde spiercellen. Dit is het gevolg van een spinale reflex die kan optreden als gevolg op verschillende stimuli, waaronder aanrakingen, geuren, geluiden of (seksuele) gedachten. Door de vaatverwijding vindt er meer doorbloeding plaats van de zwellichamen. Tegelijkertijd vindt samentrekking plaats van de bekkenbodemspieren. Hierdoor stijgt de bloeddruk in deze bloedvaten, waardoor de snelheid de bloedstroom afneemt. De verhoogde doorstroming en verhoogde weerstand van de bloedvaten leidt tot opzwelling van de corpora cavernosa, met als gevolg een erectie.

De vaatverwijding wordt ook beïnvloed door het parasympathische zenuwstelsel. Parasympathische zenuwen innerveren de gladde spiercellen in de zwellichamen. Ook komt er acetylcholine vrij uit de endotheelcellen. Dit leidt tot aanmaak van stikstofoxide, NO. Het effect hiervan kan zowel in de cel zelf als in de omgevende cellen (door middel van diffusie) optreden en bestaat uit ontspanning van de gladde spiercellen. 


</doc>
<doc id="3766405" url="https://nl.wikipedia.org/wiki?curid=3766405" title="Paramedisch Interventieteam">
Paramedisch Interventieteam

Een Paramedisch Interventieteam (PIT) is een medische eenheid die in België ingeschakeld wordt in de Dringende Geneeskundige Hulpverlening (het 112-systeem) en gespecialiseerdere zorg kan bieden aan een patiënt dan een klassieke ambulance. Een PIT is in feite een gewone ambulance die in plaats van twee hulpverlener-ambulanciers een ambulancier en een spoedverpleegkundige (een verpleegkundige met de bijzondere beroepstitel in de intensieve zorg en spoedgevallenzorg) aan boord heeft. Ze zijn gestationeerd bij de spoedgevallendiensten van ziekenhuizen, net zoals Mobiele Urgentiegroepen (MUG's). Enkel de erkende spoedgevallendiensten (de functies "gespecialiseerde spoedgevallenzorg") komen hiervoor in aanmerking. Anno 2016 zijn er 21 erkende PIT's in België.

De Paramedische Interventieteams werden in 2007 voorgesteld als proefproject door de Federale Overheidsdienst Volksgezondheid voor gebieden waar de aanrijtijd van een MUG te lang was. De eerste PIT-teams kwamen er in 2008. Daarmee zijn de PIT's dus een redelijk recent fenomeen. Sindsdien is het aantal PIT's uitgebreid. Begin 2014 bracht de Nationale Raad voor Ziekenhuisvoorzieningen (NRZV) een advies uit met betrekking tot de de erkenning van de PIT als ziekenhuisfunctie, de artikelen van de ziekenhuiswet die van toepassing zouden moeten worden verklaard op de PIT-functie en eventuele programmatiecriteria. De bedoeling is dat de PIT als een volwaardig middel in de Dringende Geneeskundige Hulpverlening zal worden beschouwd naast de klassieke ambulances en de MUG's.

Een PIT-team bestaat minstens uit een spoedverpleegkundige (met de bijzondere beroepstitel in de intensieve zorg en spoedgevallenzorg) en een hulpverlener-ambulancier. Een gewone ambulance moet minstens twee hulpverlener-ambulanciers aan boord hebben. Omdat een spoedverpleegkundige hoger is opgeleid dan een ambulancier kan een PIT een hoger niveau van zorg leveren dan een klassieke ambulance. Ambulanciers moeten namelijk een basisopleiding hebben gevolgd van minstens 160 uren in een provinciale ambulanciersschool en erkend zijn door de Federale Overheidsdienst Volksgezondheid. Ambulanciers mogen geen medische handelingen uitvoeren (zoals het plaatsen van een intraveneuze katheter, het toedienen van geneesmiddelen of het intuberen van patiënten). Een spoedverpleegkundige daarentegen moet om de bijzondere beroepstitel in de intensieve zorg en spoedgevallenzorg te verkrijgen een bachelordiploma in de verpleegkunde hebben en daarbovenop een bachelor na bachelordiploma (banaba) intensieve zorg en spoedgevallenzorg. De spoedverpleegkundige mag aan de hand van vooraf opgestelde procedures, de zogenaamde 'staande orders', zelfstandig een aantal medische handelingen uitvoeren die normaalgezien aan artsen zijn voorbehouden. PIT's fungeren daarmee als tussenniveau tussen een ambulance en een MUG.

Een PIT kan worden ingeschakeld door het Hulpcentrum 100/112 indien uit een noodoproep blijkt dat een patiënt een hoger niveau van monitoring of zorg nodig heeft dan een gewone ambulance kan bieden, maar niet in potentieel levensgevaar is (en waarbij een MUG-tussenkomst dus niet noodzakelijk is). Het Hulpcentrum 100/112 kan dit bepalen aan de hand van de Belgische Handleiding voor Medische Regulatie (BHMR). MUG's bieden voornamelijk gespecialiseerde zorgen aan patiënten met ernstige en levensbedreigende problemen, zoals patiënten met een hart- of ademhalingsstilstand of een zwaar trauma. Indien ter plaatse blijkt dat de patiënt toch in levensgevaar is kan de PIT alsnog om MUG-bijstand vragen. Net als een gewone ambulance vervoert de PIT de patiënt (indien nodig) zelf naar het ziekenhuis dat het Hulpcentrum 100/112 aanwijst (een patiënt heeft binnen de Dringende Geneeskundige Hulpverlening geen keuzevrijheid over het ziekenhuis waar hij naartoe gevoerd wordt).

Voor elke PIT is een referentiearts uit hun basisziekenhuis verantwoordelijk. Alle PIT's beschikken over een gsm om ter plaatse contact op te kunnen nemen met deze referentiearts (normaalgezien een spoedarts) voor ondersteuning. Alle PIT's zijn daarnaast, net als alle ambulances en MUG's, voorzien van radiocommunicatiemiddelen voor het ASTRID-netwerk om met het Hulpcentrum 100/112 te communiceren. Sommige PIT's, zoals die van het UZ Brussel, beschikken ook over apparatuur voor telegeneeskunde waarmee vanuit de ambulance gecommuniceerd kan worden met een arts uit hun basisziekenhuis of hun referentiearts. De arts kan dan vanop afstand de patiënt zien aan de hand van een camera die in het voertuig is geïnstalleerd en de patiënt kan de arts zien op een beeldscherm. Zo kan de arts de toestand van de patiënt al inschatten voordat die in het ziekenhuis is aangekomen.

Sommige PIT's werken als tussenoplossing in gebieden waar de aanrijtijd van een MUG lang is. Ze werken dan als 'buffer' om het zogenaamde therapievrij interval (de tijd dat een levensbedreigde patiënt zonder gespecialiseerde zorgen zit) te beperken in afwachting van de MUG. In Brugge vindt sinds 2010 tevens een proef plaats met het AZ Sint-Jan en het AZ Sint-Lucas waarbij beide ziekenhuizen over een PIT beschikken. Deze PIT kan bijkomend bemand worden met een MUG-arts waardoor de PIT als PIT+ oftewel MUGP uitrukt.

Een aantal mensen, waaronder urgentiearts Luc Beaucourt, hadden kritiek op de introductie van de Paramedische Interventieteams omdat de MUG's zo minder zouden worden ingezet en de MUG-artsen zo ervaring zouden verliezen. Bovendien zou het wegvallen van MUG-interventies het beroep van spoedarts nog minder aantrekkelijk maken dan het al is. Ook vreesden sommige brandweerkorpsen dat hun vrijwillige ambulanciers door een gebrek aan oproepen gedemotiveerd zouden raken.


</doc>
<doc id="3766503" url="https://nl.wikipedia.org/wiki?curid=3766503" title="Corpus spongiosum penis">
Corpus spongiosum penis

Het corpus spongiosum penis, in oudere teksten ook wel corpus cavernosum urethrae genoemd, is een zwellichaam dat in de penis voorkomt. Door dit zwellichaam loopt het laatste deel van de urinebuis ("urethra"), de "pars spongiosa".

De basis van het corpus spongiosum is een verdikt deel dat de "bulbus penis" wordt genoemd. De urethra komt de bulbus niet binnen in het exacte midden, maar meer aan de bovenkant (craniaal). Aan de onderkant zit een mediale groef, waaruit een dun fibreus septum (tussenschot) de bulbus ingaat en het in twee ongelijke delen, lobben of hemisferen genoemd, verdeelt.

Vanaf de bulbus loopt het corpus spongiosum penis verder in de groef tussen beide "corpora cavernosa penis". De vorm van het corpus spongiosum is cilindrisch, maar wordt geleidelijk aan wat dunner naar distaal toe. Aan het distale uiteinde is er een paddenstoel-vormige verwijding: de eikel ("glans penis"). Deze verwijding loopt over de uiteinden van de corpora cavernosa. De rand van de glans steekt boven de corpora cavernosa uit en wordt de "corona glandis" genoemd.

Het corpus spongiosum wordt ook als een zwellichaam beschouwd. Het wordt echter niet veel groter tijdens erectie, in tegenstelling tot de corpora cavernosa. Dit komt door het feit dat het corpus spongiosum voor een groter deel uit fibreus weefsel bestaat en minder 'lege ruimte'. Een ander verschil met de corpora cavernosa is dat de bloeddoorstroming tijdens de erectie constant blijft in het corpus spongiosum.


</doc>
<doc id="3766515" url="https://nl.wikipedia.org/wiki?curid=3766515" title="Arteria testicularis">
Arteria testicularis

De arteria testicularis is de slagader naar de zaadbal. Er zijn twee slagaders, één voor elke zijde. Het zijn twee dunne bloedvaten die vrij lang zijn. De oorsprong bevindt zich in de "aorta abdominalis", net onder de nierslagaders.

De arteriae testiculares lopen schuin naar beneden toe, achter het buikvlies ("peritoneum") langs. Ze verlopen over de "musculus psoas major". Beide arteriën kruisen schuin over de urineleiders ("ureter") en het onderste deel van de arteria iliaca externa om vervolgens de opening van het lieskanaal, de "anulus inguinalis profundus", te bereiken. De arterie loopt door de zaadstreng en komt aan de andere kant van het lieskanaal, de "anulus inguinalis superficialis", uit in het scrotum. Hier wordt het verloop kronkelend en ontstaan er vertakkingen.

Twee à drie vertakkingen voorzien de zaadleider, de "ductus deferens" en de bijbal, de "epididymis". Deze takken vormen verbindingen met vertakkingen van de arteria ductus deferentis. Deze twee arteriën verzorgen dus samen de bloedvoorziening van deze structuren.

Andere vertakkingen lopen dwars door de "tunica albuginea", een laag van het kapsel van de testikel, en voorzien de zaadbal van bloed.

Meestal zorgen één of twee vertakkingen ook voor de bloedvoorziening van de ureter. In het lieskanaal zijn er ook één à twee vertakkingen naar de musculus cremaster.



</doc>
<doc id="3766524" url="https://nl.wikipedia.org/wiki?curid=3766524" title="Aorta abdominalis">
Aorta abdominalis

De aorta abdominalis of buikaorta is het deel van de aorta vanaf het middenrif tot de splitsing in beide "arteriae iliacae communes".

In het middenrif zit een opening voor de aorta, ongeveer ter hoogte van de laatste borstwervels (T11-12). Het einde van de aorta abdominalis is ongeveer ter hoogte van L4-L5. Vaak is het verloop iets links van het midden. De diameter neemt met het verloop af, door de afsplitsende slagaders en dus een lager bloedvolume in de aorta zelf.

De aorta ligt tegen de wervellichamen aan en volgt daarom de natuurlijke kromming van de wervelkolom. Ter hoogte van de rugwervels is dit met de holle kant naar de buik toe.

Aan de voorzijde is de aorta bedekt door het omentum minus en de maag. Aan de achterzijde wordt de aorta gescheiden van de ruggenwervels door een ligament dat over de gehele wervelkolom loopt in de lengte en door lendenaders.

De collaterale bloedvoorziening houdt in dat andere bloedvaten het "dekkingsgebied" van de aorta abdominalis (deels) voorzien van bloed met hun vertakkingen. Slagaders die collateralen vormen met de aorta abdominalis zijn de "arteria thoracica interna" en de "arteria epigastria inferior".

De vertakkingen van de aorta abdominalis kunnen verdeeld worden in drie groepen, afhankelijk van de locatie ten opzichte van de verschillende lagen van het buikvlies:


</doc>
<doc id="3766574" url="https://nl.wikipedia.org/wiki?curid=3766574" title="Fluroxeen">
Fluroxeen

Fluroxeen (INN) of 2,2,2-trifluorethylvinylether is een gefluoreerde vinylether. Het is een vluchtige, ontvlambare vloeistof. Fluroxeen werd in 1953 geïntroduceerd als het eerste gefluoreerde inhalatieanestheticum, onder de merknaam "Fluoromar". Het was een product van Ohio Chemical & Surgical Equipment Company. 

Fluroxeen werd aanvankelijk beschouwd als een klinisch veilig middel. Het gedrag van de stof na toediening werd echter pas later duidelijk. In 1967 werd ontdekt dat bij de metabolisering van fluroxeen toxische stoffen gevormd worden. De verbinding wordt gesplitst bij de etherverbinding in twee groepen die toxisch zijn door hun metabolisme. Bij de metabolisering van de vinylgroep tot koolstofdioxide wordt het cytochroom P450 vernietigd. De trifluorethylgroep wordt geoxideerd tot 2,2,2-trifluorethanol (TFE) en trifluorazijnzuur. De onderlinge verhouding van deze twee metabolieten hangt af van de diersoort: bij knaagdieren en honden is het zeer toxische TFE de voornaamste metaboliet terwijl bij apen en de mens het weinig toxische trifluorazijnzuur de voornaamste metaboliet is. De toxiciteit van fluroxeen voor bepaalde soorten proefdieren werd in 1972 vastgesteld.

Toen in 1975 enfluraan verscheen, werd het gebruik van fluroxeen stopgezet. In de 22 jaren dat het werd gebruikt is het toxisch gebleken in 4 gevallen, waarvan twee fatale. Telkens was er andere medicatie in betrokken.

Buiten de medische sfeer kan 2,2,2-trifluorethylvinylether gebruikt worden als monomeer of comonomeer voor gefluoreerde (co)polymeren.


</doc>
<doc id="3766603" url="https://nl.wikipedia.org/wiki?curid=3766603" title="Genetisch gemodificeerd organisme">
Genetisch gemodificeerd organisme

Een genetisch gemodificeerd organisme (ggo) is een organisme waarvan het genetisch materiaal is gewijzigd door gebruik te maken van genetische technologie. Het kan hierbij gaan om een cisgeen of transgeen organisme.

De modificatie van genen van organismen kent verschillende toepassingen. Bijvoorbeeld ter verbetering van de productie van geneesmiddelen en voedsel, gentherapeutische behandelingen en onderzoek bij ziekten. Hieronder onderscheiden we verschillende organismen die voor deze doelen genetisch gemodificeerd zijn.

Transgene micro-organismen worden over de hele wereld gebruikt voor het produceren van verschillende stoffen, zoals antibiotica en citroenzuur. Ze worden hiervoor in grote fermenteervaten gekweekt. Vele tientallen geneesmiddelen worden op deze manier al gemaakt. Voorbeelden zijn insuline en andere peptidehormonen zoals epo, FSH en groeihormoon, TPA, cytokinen, interleukine, interferon, monoklonale antistoffen, stollingsfactoren en vaccins tegen onder andere hepatitis B en kinkhoest.
Voor het verkrijgen van een lager alcoholpercentage in wijn worden er proeven gedaan met de ggo-gist met het glucose-oxidasegen afkomstig van de schimmel "Aspergillus niger".

Vele geneesmiddelen worden via de recombinant-DNA-techniek met behulp van gist geproduceerd. Het genoom van de gist "Saccharomyces cerevisiae" was een van de eerste genomen van een levend wezen dat geheel bekend was. Gist is een veelgebruikte soort bij genetische experimenten.

Van een aantal gewassen bestaan varianten die door genetische modificatie zijn aangepast. De aanpassing is bedoeld om de rassen resistent te maken tegen ziekten of tegen bepaalde bestrijdingsmiddelen, of soms om extra voedingsstoffen te bevatten of onder slechtere omstandigheden te kunnen groeien, of worden gebruikt voor de productie van medicijnen. Ook kunnen planten via genetische modificatie worden gebruikt voor de productie van medicijnen. In de Verenigde Staten worden binnenkort deze planten geteeld en als eerste is een ggo van rijst voor dit doel nu toegelaten. In Nederland adviseert de Commissie genetische modificatie (Cogem) voedingsgewassen hiervoor niet te gebruiken in verband met risico's voor mens en dier.

Veredelingsbedrijven hebben inmiddels een hele reeks genetisch gemodificeerde rassen gekweekt en op de markt gebracht. Zo zijn maïsrassen resistent gemaakt tegen de Europese maïsboorder ("Ostrinia nubilalis") en zijn rassen van maïs, katoen, koolzaad en suikerbieten ongevoelig gemaakt voor bepaalde herbiciden. Hierdoor kunnen deze planten besproeid worden met die herbiciden waardoor concurrerende onkruiden wel, maar de te oogsten planten zelf niet te gronde gaan. Bij tomaat zijn er ggo-rassen met vertraagde rijping en langere houdbaarheid. Bij tabak wordt de mogelijkheid onderzocht van productie van geneesmiddelen tegen kanker.

Gouden rijst is een variant van rijst die bètacaroteen bevat, een stof die in het lichaam wordt omgezet tot vitamine A. Dit gewas is bedoeld om vitamine A-deficiëntie, dat leidt tot blindheid, in derdewereldlanden te bestrijden. In 2005 is een nieuwe variant ontwikkeld die tot 23 keer meer bètacaroteen bevat dan de oorspronkelijke variant. Geen van beide vormen is op dit moment nog beschikbaar voor menselijke consumptie.

Amerikaanse wetenschappers hebben een gen in een malariamug ingebracht dat een molecuul produceert dat de levenscyclus van een malariaparasiet "Plasmodium sp" blokkeert. Door dit gen kan de parasiet niet meer in de speekselklieren van de ggo-mug komen. Het grote probleem is nu echter om de natuurlijke mug te laten verdringen door de genetisch gemodificeerde.

Er worden ook andere pogingen gedaan om insecten zoals de malariamug te bestrijden met gebruik van genetische modificatie. Het idee is om mannetjes te kweken met een dominant dodelijk (letaal) gen dat alleen in vrouwtjes tot expressie komt. Grote hoeveelheden van zulke mannetjes worden dan losgelaten, zij zullen paren met de in het wild voorkomende vrouwtjes. Als resultaat zullen alle vrouwelijke nakomelingen van de wilde vrouwtjes overlijden voordat ze nageslacht produceren. Deze techniek is al lang bekend en is bij verscheidene soorten schadelijke vliegen al met succes toegepast, maar nog niet als de mannetjes genetisch gemodificeerd waren.

De stier Herman, maar ook geiten en schapen zijn met gentechnologie aangepast voor het maken van bepaalde stoffen in hun melk voor medicinale doeleinden zoals het menselijke serumalbumine (de stier Herman natuurlijk niet zelf, maar wel via zijn vrouwelijke nakomelingen).

In 2007 werd gepubliceerd dat het gelukt is door middel van genetische technieken koeien te fokken die niet meer het prioneiwit bezitten dat ze vatbaar maakt voor BSE. Hun ontwikkeling lijkt verder normaal te verlopen.
Sinds een aantal jaren zijn er genetisch gemodificeerde aquariumvissen in de handel. Een bekend voorbeeld is de gloeivis, een zebravis waarbij men een gen van koraaldieren heeft ingeplant waardoor het visje lichtgevend is geworden. De verkoop van dit visje is in Nederland verboden.

De AquAdvantage-zalm is gemaakt door een gen van een paling en het groeihormoongen van een bepaalde zalm in de Atlantische zalm te zetten, waardoor deze ggo-zalm twee keer sneller groeit. Dat hij ook zes keer zo groot zou worden als een normale zalm is een fabeltje, de eindgrootte is dezelfde. Echter, wellicht het belangrijkste voordeel voor de industrie, is dat de AquAdvantage-zalm ook onder koude omstandigheden blijft doorgroeien. Dit in tegenstelling tot niet gemodificeerde. Hierdoor kunnen gemodificeerde zalmen twee keer per jaar 'geoogst' worden in plaats van slechts één keer. Ze hebben ook 30% minder voer nodig om hun oogstgewicht te bereiken. Het biobedrijf Aqua Bounty Technologies Inc, dat de vis ontwikkelde, heeft de Amerikaanse Food and Drug Administration in 2010 om toestemming gevraagd de zalm aan vistelers te mogen verkopen. Naar de gezondheidsrisico's is geen enkel onderzoek gedaan. Maar volgens het bedrijf smaakt het prima. Tegenstanders wijzen onder meer op de kans dat zo'n zalm ontsnapt. In een Greenpeace-rapport uit 2000 wordt een onderzoek, verricht aan de Purdue-universiteit aangehaald waarin gesteld wordt dat slechts enkele ontsnapte transgene zalmen al genoeg kunnen zijn om de hele plaatselijke wilde vispopulatie uit te roeien. Deze onderzoekers gebruikten echter een wiskundig simulatiemodel en deden geen onderzoek aan zalmen. Als het bedrijf groen licht krijgt, komt het met een gemodificeerde forel en dito tilapia. Canadese onderzoekers willen goedkeuring krijgen voor een varken ('enviropig') dat fosfor uit plantvoeding efficiënter verteert. Eerder keurde het FDA een gemodificeerde geit goed.

Gentechnologie wordt ook gebruikt voor het "aanpassen" van dieren ten behoeve van onderzoek. Een veel toegepaste techniek is het creëren van een knock-out stam. Deze techniek die in 1989 voor het eerst werd toegepast in muizen wordt gebruikt om gericht een bepaald gen uit te schakelen. Op deze manier kan onderzocht worden welke functie dit gen vervult. Deze techniek wordt vrij algemeen toegepast bij muizen, maar is ook mogelijk bij ratten. Een voorbeeld van een knock-out muis is een stam waarbij het ApoE4 gen is uitgeschakeld. Dit gen is een belangrijke risicofactor bij mensen voor het ontwikkelen van de Ziekte van Alzheimer. Deze muizen bleken een verminderd leervermogen te hebben en andere karakteristieke kenmerken te hebben die kenmerkend zijn voor Alzheimer.

Gentherapie is een behandeling om erfelijke aandoeningen te genezen. Bij erfelijke aandoeningen is er sprake van een afwijkend of ontbrekend gen dat ziekteverschijnselen veroorzaakt. Bij gentherapie wordt een gezond gen in de lichaamscellen van de patiënt ingebracht. Het is niet altijd nodig dat dat in alle lichaamscellen gebeurt - dat zou gentherapie nagenoeg onmogelijk maken; bij de behandeling van bijvoorbeeld hemofilie is het voldoende om de cellen die bepaalde stollingsfactoren aanmaken te genezen. Een probleem bij deze vorm van behandeling is dat cellen, die een bepaald groot molecuul aanmaken dat voor de patiënt niet lichaamseigen is, meestal een afweerreactie zullen oproepen en worden vernietigd. Er zijn wereldwijd nog maar een paar zeer specifieke en zeldzame gevallen waarin gentherapie bij mensen ooit enig succes heeft gehad. Ook zijn er gevallen waarin de patiënt aan de behandeling overleed.

In 1991 werd in Italië voor het eerst met enig succes gentherapie toegepast op een mens bij een bepaalde vorm van SCID (Severe Combined Immunodeficiency) en een jaar later in Londen. De behandeling bestond uit het vervangen van het niet-functionerende gen voor het enzym (ADA). Het werkende gen werd in lymfocyten ingebracht. De hiervan afkomstige bloedcellen produceren het ADA. De lymfocyten gaan na een paar maanden tot een jaar dood, zodat de behandeling herhaald moet worden. Daarom werd de behandeling later met stamcellen herhaald.

Er wordt gespeculeerd over gendoping, waarbij op vergelijkbare wijze als bij gentherapie, sporters in staat worden gesteld betere prestaties te leveren. Meer dan pure speculatie is dit voorlopig nog niet, omdat de techniek hiervoor nog niet genoeg ontwikkeld is.


</doc>
<doc id="3766758" url="https://nl.wikipedia.org/wiki?curid=3766758" title="Overlangs">
Overlangs

Overlangs of longitudinaal betekent in de lengterichting. De term wordt vaak in de plantkunde gebruikt.


</doc>
<doc id="3766765" url="https://nl.wikipedia.org/wiki?curid=3766765" title="Dick van Toorn">
Dick van Toorn

Dirk Alex (Dick) van Toorn (Rotterdam, 22 juni 1932 – aldaar, 30 juli 2013) was een Nederlands fysiotherapeut. Van Toorn was onder meer vanaf midden jaren 90 tot 2001 als fysiotherapeut verbonden aan Feyenoord.

Van Toorn verwierf faam in de sportwereld vanwege zijn onorthodoxe maar effectieve revalidatietechnieken. In 2010 raakte hij nationaal en internationaal bekend door de behandeling van Arjen Robben. Robben raakte kort voor het WK 2010 geblesseerd aan zijn hamstring in de vriendschappelijk interland tussen Oranje en Hongarije. Hoewel voor het herstel van deze blessure een periode van vier tot zes weken stond, stoomde Van Toorn de toenmalige pijler van het Nederlands elftal door zware training in vijf dagen klaar voor het WK in Zuid-Afrika. Robben zou uiteindelijk met Nederland de finale van het toernooi bereiken. Toen de buitenspeler na afloop terugkeerde bij zijn club Bayern München ontstond er echter ophef over de aanpak van Van Toorn. Hij zou Robben verkeerd behandeld hebben, waardoor de buitenspeler maandenlang buitenspel stond.

De 81-jarige Van Toorn overleed op 30 juli 2013 aan de gevolgen van een herseninfarct. 


</doc>
<doc id="3766783" url="https://nl.wikipedia.org/wiki?curid=3766783" title="Truncus coeliacus">
Truncus coeliacus

De truncus coeliacus of ingewandsslagader is een korte dikke slagader van ongeveer 1,25 cm lang. Het ontstaat uit de aorta abdominalis, niet ver onder het middenrif en loopt vrijwel horizontaal. Er ontstaan drie grote vertakkingen, namelijk de arteria hepatica, arteria gastrica sinistra en arteria lienalis.

De vertakkingen voorzien de lever, maag, milt en de bovenste helft van zowel het pancreas als het duodenum van zuurstofrijk bloed.



</doc>
<doc id="3766786" url="https://nl.wikipedia.org/wiki?curid=3766786" title="Arteria ovarica">
Arteria ovarica

De arteria ovarica is de slagader naar de eierstok ("ovarium"). Er zijn twee "arteriae ovaricae", één voor elke eierstok. De arteria ovarica ontstaat uit de "aorta abdominalis". Het is de vrouwelijke equivalent van de "arteria testicularis".

De arteria ovarica ontstaat net als de arteria testicularis uit de aorta abdominalis, maar is aanzienlijk korter. De arteria ovarica verlaat namelijk niet de buikholte. Bij het bereiken van het bekken, maakt de slagader een bocht naar binnen toe. Het verloopt dan tussen twee ligamenten door, het "ligamentum ovariopelvicum" en het "ligamentum latum uteri". Hierna ontstaan vertakkingen die de eierstok van bloed voorzien.

De eierstok wordt door de arteria ovarica van zuurstofrijk bloed voorzien. Kleine vertakkingen lopen naar de urineleider ("ureter") en de eileider ("tuba uterina"). Één vertakking loopt naar de baarmoeder en zorgt samen met de "arteria uterina" voor de bloedvoorziening. Sommige vertakkingen lopen door het lieskanaal naar de huid van de grote schaamlippen en de lies.

De arteria ovarica en arteria testicularis zijn van oorsprong hetzelfde bloedvat. De testikels en ovaria liggen tijdens de embryologische ontwikkeling onder de nieren en in de buikholte. Wanneer deze organen indalen, de ovaria tot aan het bekken en de zaadballen tot in het scrotum, worden de arterieën geleidelijk aan langer.



</doc>
<doc id="3766926" url="https://nl.wikipedia.org/wiki?curid=3766926" title="Arteria mesenterica inferior">
Arteria mesenterica inferior

De arteria mesenterica inferior of onderste darmslagader is een slagader die ontstaat uit de "aorta abdominalis". Deze slagader vertakt in een aantal andere slagaders, namelijk de "arteria colica sinistra", "arteriae sigmoideae" (meestal twee of drie) en de "arteria rectalis superior". Zij verzorgt de bloedvoorziening van een deel van de darmen.

De arteria mesenterica inferior is kleiner dan de "arteria mesenteria superior". De vertakking ontstaat uit de aorta abdominalis, ongeveer 3–4 cm boven de splitsing in beide "arteriae iliacae communes". Dit is vlak bij de ondergrens van de twaalfvingerige darm, het "duodenum". De slagader verloopt verder binnen het buikvlies (ook wel intraperitoneaal genoemd) naar beneden. In het begin is de ligging voor van de aorta, maar vervolgens wordt dit links van de aorta. De linker arteria iliaca communis wordt gekruist op weg naar het bekken. Vanaf hier wordt de slagader "arteria rectalis superior" (ook wel "arteria haemorrhoidalis superior") genoemd. Het bloedvat eindigt met vertakkingen naar het bovenste deel van het rectum.

Het opstijgende deel, het "colon ascendens", en de linkerhelft van het "colon transversum", het horizontale deel van de dikke darm, worden voorzien door de arteria mesenteria superior. Onder andere de rest van de dikke darm wordt door de "arteria mesenteria inferior" van bloed voorzien:


De arteria mesenteria inferior vertakt in een aantal grote bloedvaten:



</doc>
<doc id="3767955" url="https://nl.wikipedia.org/wiki?curid=3767955" title="Arteria suprarenalis media">
Arteria suprarenalis media

De arteria suprarenalis media of middenste bijnierslagader is een slagader die vertakt uit de aorta abdominalis. Er zijn twee "arteriae suprarenales mediae", die beiderzijds ontspringen ter hoogte van de "arteria mesenteria superior", maar aan de andere kant van de aorta. Tijdens de ontwikkeling van een foetus zijn deze bloedvaten relatief groot.

Na vertakking uit de "aorta abdominalis" lopen de arteriae suprarenales mediae naar de zijkant en licht omhoog, over de bogen van het middenrif. Ze lopen naar de bijnieren ("glandulae suprarenales"). Hier vormen ze een netwerk samen met de "arteria suprarenalis superior" (vertakking van de "arteria phrenica inferior") en "arteria suprarenalis inferior" (vertakking van de "arteria renalis").



</doc>
<doc id="3768253" url="https://nl.wikipedia.org/wiki?curid=3768253" title="Arteria phrenica inferior">
Arteria phrenica inferior

De arteria phrenica inferior is een slagader die ontstaat uit de "aorta abdominalis". Er komen twee "arteriae phrenicae inferiores" voor. Ze voorzien het middenrif van bloed.

Bij dit bloedvat komen er verschillende anatomische variaties voor. Er kunnen twee verschillende bloedvaten vertakken direct uit de aorta, vlak boven de "truncus coeliacus". Er kan ook een korte truncus vertakken uit de aorta waaruit dan beide takken afsplitsen. Soms ontstaat één van de arteriae phrenica inferior uit de aorta, terwijl de andere uit één van de nierslagaders ("arteria renalis") ontstaat. Twee vertakkingen uit de aorta komen zelden voor.

Nadat er twee arteriae phrenicae inferiores zijn ontstaan, verlopen ze allebei in verschillende richtingen. Ze lopen omhoog en zijwaarts langs de onderzijde van het middenrif. De linker arteria phrenica inferior loopt achter de slokdarm langs en loopt verder links van de slokdarm. De rechter arteria phrenica inferior loopt achter de onderste holle ader langs en verder door naar rechts.

Vervolgens vertakt de arterie in een mediale tak en een laterale tak. De mediale tak buigt richting de voorzijde van het lichaam (aan de kant van de buik) en vormt een netwerk met de mediale tak van de andere zijde, de "arteria musculophrenica" en de "arteria pericardiacophrenica".

De laterale tak loopt naar de zijkant van de borstholte en vormt verbindingen met de "arteriae intercostales inferiores" en de "arteria musculophrenica". De laterale tak aan de rechterzijde heeft een aantal vertakkingen naar de onderste holle ader. De linker laterale tak heeft een aantal vertakkingen naar de slokdarm.

Er lopen ook vertakkingen, de beide "arteriae suprarenales superiores" naar de bijnieren. Sommige vertakkingen lopen ook naar de milt (aan de linkerzijde) en de lever (rechterzijde).


</doc>
<doc id="3768491" url="https://nl.wikipedia.org/wiki?curid=3768491" title="Arteria lumbalis">
Arteria lumbalis

De arteria lumbalis is een slagader die ontstaat uit de "aorta abdominalis". Deze arterie komt meestal in vier paren voor (dus in totaal acht), aan de achterkant van de aorta. Elk paar is ter hoogte van een wervellichamen van de één van de lendenwervels.

Meestal zijn er vier paren aanwezig. De arteriën ontspringen aan de achterzijde van de aorta. Soms is een vijfde paar aanwezig. Deze bloedvaten zijn meestal kleiner dan de andere vier paren. Het vijfde paar ontstaat uit de "arteria sacralis mediana".

De arteriae lumbales lopen naar de zijkant en naar achter langs de wervellichamen, naar de ruimtes tussen de "processus transversales", de zijwaartse uitsteeksels, van de wervellichamen. De bloedvaten lopen verder naar de buikwand. De slagaders aan de rechterkant lopen achter de onderste holle ader langs. De bovenste twee paren lopen ook langs het "crus" van het middenrif aan hun kant. Het verloop is verder achter de "musculus psoas major" en de "plexus sacralis" langs.

Hierna lopen de arteriae langs de "musculus quadratus lumborum", de bovenste drie vaak achter- en de vierde voorlangs. Vlak na deze spier gaan de bloedvaten dwars door de "aponeurose" van de rechte buikspier, "musculus rectus abdominis". Vervolgens lopen ze tussen twee spieren, de hiervoorgenoemde "musculus rectus abdominis" en de "musculus obliquus internus".

Ze vormen verbindingen met vertakkingen van de "arteria intercostalis inferior", "arteria subcostalis", "arteria iliolumbaris", "arteria circumflexa ilium profunda" en de "arteria epigastria inferior".

Ongeveer bij de passage langs de "processus transversales", ontstaat een achtertak die naar de spieren en huid van de rug loopt. Er loopt ook een spinale tak naar de "canalis vertebralis", het wervelkanaal.


</doc>
<doc id="3769114" url="https://nl.wikipedia.org/wiki?curid=3769114" title="Arteria sacralis mediana">
Arteria sacralis mediana

De arteria sacralis mediana of is een slagader die ontstaat uit de "aorta abdominalis". De vertakking ontstaat aan de achterkant van de aorta, vlak voor de splitsing in de beide "arteriae iliacae communes".

De "arteria sacralis mediana" is een klein bloedvat. De slagader loopt recht naar beneden, voor de wervellichamen L4 en L5 (de laatste twee lendenwervels) en het heiligbeen ("os sacrum") en staartbeen ("os coccygis"). Ter hoogte van L5 ontstaan vertakkingen die een netwerk vormen met takken van de "arteria iliolumbaris", ter hoogte van het heiligbeen gebeurt dit met takken van de "arteriae sacrales laterales". Ook lopen er vertakkingen door de "foramina sacralia anteriora", de openingen aan de zijkanten van het heiligbeen. De slagader eindigt bij het "glomus coccygicum", een klier bij het staartbeen. Vanaf dit punt ontstaan er vertakkingen naar de achterzijde van de endeldarm ("rectum").


</doc>
<doc id="3769493" url="https://nl.wikipedia.org/wiki?curid=3769493" title="Arteria iliaca communis">
Arteria iliaca communis

De arteria iliaca communis of gemeenschappelijke heupslagader is een slagader die ontstaat door bifurcatie (splitsing in twee) van de "aorta abdominalis". De splitsing vindt plaats ongeveer ter hoogte van het niveau L4 (de vierde lendenwervel), links van het midden van het lichaam. Zowel de rechter als linker arteria iliaca communis is ongeveer 5 cm lang.

Beide "arteriae iliacae communes" lopen schuin naar beneden en splitsen vervolgens in een diepe, "arteria iliaca interna" en oppervlakkige tak, "arteria iliaca externa". Deze takken verzorgen de buikvliezen en de bekkenwand resp. de benen.

De rechter arteria iliaca communis is iets langer dan de linker en loopt schuiner. Zij loopt achter het buikvlies, de dunne darm en takken van het orthosympathische zenuwstelsel. Ter hoogte van de vertakking in een diepe en oppervlakkige tak wordt de urineleider ("ureter") gekruist. Aan de achterkant ligt de "vena iliaca communis" en de uitmonding hiervan in de onderste holle ader (die begint met de samenvoeging van beide "venae iliacae communes"'). Onder het bloedvat ligt de "musculus psoas major".

De linker arteria iliaca communis ligt ook achter het buikvlies, dunne darm en takken van het orthosympathische zenuwstelsel. Daarnaast ligt het achter de "arteria rectalis superior". De splitsing is ook ter hoogte van de urineleider. In tegenstelling tot de rechter arterie loopt de linker direct over de wervellichamen L4 en L5. De linker "vena iliaca communis" ligt deels naast en deels onder de arterie. Aan de linkerkant van de slagader ligt de "musculus psoas major".

De hoogte van de bifurcatie kan verschillen. Bij driekwart van de mensen gebeurt dit ter hoogte van het wervellichaam L4 of ter hoogte van de tussenwervelschijf onder L4. Bij 1 op de 9 komt is de bifurcatie hoger en bij 1 op de 11 lager.

Het punt waarop de "arteria iliaca communis" vertakt verschilt veel. Bij twee derde van de mensen is deze locatie tussen L5 en het heiligbeen ("os sacrum"). Bij 1 op de 8 ligt dit punt hoger en bij 1 op de 6 lager. De linker arterie vertakt vaak op een lager niveau dan de rechter.

Ook de lengte van de arterie varieert. De rechter arteria iliaca communis is bij de meeste mensen wat langer. Het deel van de mensen, waarbij de linker slagader langer is of beide takken even lang zijn, is ongeveer even groot. De gemiddelde lengte is ongeveer van 3,5 tot 7,5 cm. Uitzonderingen komen aan beide zijden van het bereik voor. Er zijn minima gemeten van minder dan 1,25 cm en maxima boven de 11 cm.

In zeer zeldzame gevallen is de rechter "arteria iliaca communis" zelfs afwezig. De "arteriae iliacae interna" en "externa" ontstaan dan direct uit de aorta.

Uit de "arteria iliaca communis" gaan er kleine vertakkingen naar het buikvlies, de "musculus psoas major", de urineleiders en het nabije bindweefsel. Soms ontstaan er vertakkingen naar de "arteria iliolumbaris" of extra vertakkingen naar de nieren.



</doc>
<doc id="3769507" url="https://nl.wikipedia.org/wiki?curid=3769507" title="Fingolimod">
Fingolimod

Fingolimod (rINN, handelsnaam Gilenya Novartis) is een immunosuppressivum dat is goedgekeurd voor de behandeling van multiple sclerosis. Het vermindert de terugval bij patiënten met relapsing remitting multiple sclerose.

Fingolimod is een sfingosine 1-fosfaatreceptor modulator. Het is een prodrug. De actieve metaboliet is het fingolimodfosfaat en dat bindt zich aan het sfingosine 1-fosfaat (S1P)-receptortype-1, dat aanwezig is op de lymfocyten. Het passeert makkelijk de bloed-hersenbarrière om zich daarna te binden aan de S1P-receptor-1 op de zenuwcellen in het centraal zenuwstelsel. Als functionele antagonist van de S1P-receptor-1 op de lymfocyten, zorgt fingolimodfosfaat ervoor dat lymfocyten niet meer weg kunnen komen uit de lymfeknopen, wat een herverdeling van lymfocyten veroorzaakt. Deze herverdeling vermindert de infiltratie van pathogene lymfocyten in het centrale zenuwstelsel, waar zij betrokken zouden zijn bij ontsteking en beschadiging van zenuwweefsel.

Fingolimod is een stofwisselingsproduct van de schimmel "Isaria sinclairii". De stof lijkt ruimtelijk op sfingosine.

De Amerikaanse FDA gaf goedkeuring op 22 september 2010. 
Op 17 maart 2011 volgde het Europees Geneesmiddelenbureau (EMA).


Tijdens gebruik en tot 2 maanden erna is bij vruchtbare vrouwen effectieve anticonceptie verplicht.
Borstvoeding wordt ontraden.

Het middel kent een groot scala aan bijwerkingen. Vooral de dodelijke werking op het hart is berucht. Zie de registratietekst. 

Niet gelijktijdig gebruiken met immunosuppressieve, immunomodulerende en anti-neoplastische therapie. Bij overzetten van langdurige immunosuppressieve therapie (natalizumab of mitoxantron) is voorzichtigheid geboden. Tijdens en tot 2 maanden na behandeling kan vaccinatie minder effectief zijn. Gebruik van een levend verzwakt vaccin vermijden vanwege risico van infecties. 

Pas op met medicijnen die hartfrequentie kunnen verlagen.
Op grond van reductie van CYP450-afhankelijke enzymen is voorzichtigheid geboden bij combinatie met geneesmiddelen met een smalle therapeutische breedte en die door dit enzym worden gemetaboliseerd. Voorzichtigheid is tevens geboden bij middelen die CYP3A4 kunnen remmen.

Aangezien fingolimod een groot scala aan bijwerkingen heeft gelieve men de registratieteksten te raadplegen. Een samenvatting geeft het Farmacotherapeutisch Kompas. Vooral hartproblemen zijn berucht.

De dosering is 1x daags een capsule van 0,5mg. 

Aanbevolen wordt de eerste dosering extra in de gaten te houden. 

Het Geneesmiddelenbulletin spreekt zich negatief uit over het geneesmiddel. Het Farmacotherapeutisch Kompas ziet het als een reservemiddel vanwege de ernstige bijwerkingen.

De beperkte vergoeding in het Basispakket heeft tot kamervragen geleid.

Op 6 augustus 2013 kopte het dagblad Trouw dat de voorwaarden verruimd zouden worden.

Op 14 november 2013 deed fabrikant Novartis een waarschuwingsbrief uitgaan na het overlijden van 2 patiënten met het fatale hemofagocytair syndroom (HPS).

Op 24 april 2015 gaf fabrikant Novartis een waarschuwing wegens het geconstateerde optreden van progressieve [Progressieve multifocale leukencefalopathie | PML] bij een patiënt in Duitsland.

Op 4 februari 2016 volgde een waarschuwing voor het optreden van ernstige infecties. 


</doc>
<doc id="3769581" url="https://nl.wikipedia.org/wiki?curid=3769581" title="Carl Ludwig Willdenow">
Carl Ludwig Willdenow

Carl Ludwig (von) Willdenow (Berlijn, 22 augustus 1765 – aldaar, 10 juli 1812) was een Pruisisch botanicus, farmaceut en taxonoom. Hij wordt beschouwd als een van de grondleggers van de fytogeografie, de studie van de geografische distributie van planten. Hij was de mentor van Alexander von Humboldt. Zijn standaardaanduiding is Willd.

Willdenow studeerde geneeskunde en plantkunde aan de Universiteit van Halle. Vanaf 1801 tot aan zijn dood was hij directeur van de botanische tuin van Berlijn. Hier bestudeerde hij veel planten die door Van Humboldt uit Zuid-Amerika werden meegebracht. Hij was vooral geïnteresseerd in hoe planten zich aanpassen aan het klimaat. Zijn herbarium met meer dan 20.000 soorten bestaat nog steeds binnen de botanische tuin van Berlijn.



</doc>
<doc id="3769725" url="https://nl.wikipedia.org/wiki?curid=3769725" title="Leo Blindeman">
Leo Blindeman

Léon Cesar Marie Blindeman (Lokeren, 15 december 1921 – Essen, 27 juni 1994) was een Belgisch politicus, laatste burgemeester van Sint-Pauwels en huisarts.

Leo Blindeman werd geboren als vierde kind van Clement Blindeman en Bertha Schrijvers en groeide op in het gezin met vijf kinderen. Hij bracht zijn jeugdjaren door in Lokeren, volgde de Grieks-Latijnse humaniora in het klein-seminarie te Sint-Niklaas waar hij in 1939 afstudeerde. Daarna studeerde hij vanaf het academiejaar 1939-1940 aan de Rijksuniversiteit Gent en studeerde daar af als doctor in de geneeskunde.

Van september 1946 tot november 1960 was dr. Blindeman als geneesheer in actieve dienst in het Belgische leger. Tijdens die periode werkte hij onder andere enkele jaren in het bezette Duitsland. Later vestigde hij zich te Sint-Pauwels, te Stekene en opnieuw te Sint-Pauwels als huisarts.

Sinds 1965 zetelde hij in de gemeenteraad als schepen. Op 6 maart 1971 werd hij burgemeester van Sint-Pauwels tot en met 31 december 1976. Wegens de fusie met Sint-Gillis-Waas die op 1 januari 1977 in werking trad, was hij dus de laatste burgemeester van Sint-Pauwels.

Hij huwde in 1945 met Margeret Josephine De Meester. Zij hadden samen vijf kinderen.


</doc>
<doc id="3769777" url="https://nl.wikipedia.org/wiki?curid=3769777" title="Zonisamide">
Zonisamide

Zonisamide is een sulfonamide dat als anti-epilepticum toegelaten is voor adjunctieve therapie bij volwassenen met epileptisch insult, infantiel spasme, insulten bij het syndroom van Lennox-Gastaut en gegeneraliseeerd tonisch clonisch insult.


</doc>
<doc id="3769779" url="https://nl.wikipedia.org/wiki?curid=3769779" title="Aggregatibacter">
Aggregatibacter

Aggregatibacter (Ag.gre.ga.ti.bac′ter. Latijn voor "aggregare", samenvoegen. "Aggregatibacter", staafvormige bacterie die samengevoegd wordt met andere) is een bacteriegeslacht uit de familie Pasteurellaceae dat drie soorten omvat, te weten:


</doc>
<doc id="3769862" url="https://nl.wikipedia.org/wiki?curid=3769862" title="Egg drop syndrome">
Egg drop syndrome

Egg drop syndrome (EDS) of egg drop syndrome '76 (EDS 76) is een ziekte bij vogels. De ziekte wordt veroorzaakt door het Egg Drop Syndrome Virus (EDSV), behorend tot de familie van adenovirussen. 

Er wordt over het algemeen aangenomen dat de ziekte oorspronkelijk afkomstig is van eenden en ganzen. De ziekte veroorzaakte in de jaren zeventig veel schade in de pluimveehouderij. Een belangrijk kenmerk van de ziekte is het leggen van afwijkende eieren: kleurverlies bij bruine eieren, eieren met zwakke schalen, windeieren en een waterige inhoud. Bovendien daalt de eierproductie (vandaar "egg drop").

De ziekte is te voorkomen door middel van vaccinatie met een geïnactiveerd vaccin (olie-emulsie). Op het moment van schrijven (2013) was inenting tegen EDS in Nederland niet verplicht.



</doc>
<doc id="3769871" url="https://nl.wikipedia.org/wiki?curid=3769871" title="Infectieuze bronchitis">
Infectieuze bronchitis

Infectieuze bronchitis is een acute en zeer besmettelijke ziekte die bij kippen voorkomt en veroorzaakt wordt door het infectieuze bronchitis virus (IBV), behorend tot de coronavirussen.

Het virus is een enkelstrengs RNA-virus. Er zijn zeer veel verschillende serotypen van het virus en het virus muteert snel.

Het virus kan zowel het legapparaat, de ademhalingsorganen, de nieren en de darmen aantasten. De belangrijkste symptomen zijn hoest en het ophoesten van slijm, met name in jonge vleeskuikens. De ziekte verspreidt zich snel, met name in kippen die dicht op elkaar gehouden worden. In niet-gevaccineerde koppels is de morbiditeit 100 %. De mortaliteit hangt af van de virusstam. Binnen twee weken verdwijnen de respiratoire verschijnselen. Echter, sommige virusstammen veroorzaken hierna een nierinfectie. De infectie kan aanwezig blijven in de amandelen.

In leghennen zijn de respiratoire verschijnselen meestal van voorbijgaande aard. De eierproductie kan echter scherp dalen en de geproduceerde eieren zijn vaak afwijkend van vorm en kleur.

Als profylaxe tegen het virus bestaan zowel levende als geïnactiveerde vaccins.


</doc>
<doc id="3770199" url="https://nl.wikipedia.org/wiki?curid=3770199" title="Bursa van Fabricius">
Bursa van Fabricius

De bursa van Fabricius of bursa Fabricii is een orgaan dat in vogels belangrijk is voor de aanmaak van B-lymfocyten. Het orgaan is vernoemd naar Hieronymus Fabricius ab Aquapendente (1533-1619).
De B-cel ontleent zijn naam dan ook aan de "bursa van Fabricius".

De "bursa van Fabricius" komt slechts bij vogels voor en niet bij zoogdieren.
Bij pluimvee komt de ziekte infectieuze bursitis voor, waarbij een birnavirus zich vermenigvuldigt in de bursa.


</doc>
<doc id="3770221" url="https://nl.wikipedia.org/wiki?curid=3770221" title="Aviair reovirus">
Aviair reovirus

Het Aviair reovirus veroorzaakt een infectie bij pluimvee. Het betreft een dubbelstrengs RNA virus dat zich vermenigvuldigt in het cytoplasma van de gastheercel. Het behoort tot de familie van de Reovirussen.

Vaccins zijn beschikbaar (ATCvet codes: QI01AA04 voor het geïnactiveerde vaccin, QI01AD10 voor het levend verzwakte vaccin).


</doc>
<doc id="3770258" url="https://nl.wikipedia.org/wiki?curid=3770258" title="Coccidiose">
Coccidiose

Coccidiose is een parasitaire infectie van het maag-darmkanaal van dieren. De ziekte wordt veroorzaakt door eencellige organismen (protozoa), in dit geval door parasieten van de orde Coccidia. Coccidia zijn parasitaire sporediertjes behorend tot de stam Apicomplexa. Er zijn verschillende genera met elk eigen species, die op verschillende plaatsen in de darm leven.

Coccidiose komt voor bij verschillende warmbloedige diersoorten, onder andere honden, katten, pluimvee, vee, en ook bij mensen. De veroorzakende organismen zijn meestal (dier)soortspecifiek en vormen geen risico voor andere diersoorten en/of de mens. Een uitzondering hierop is Toxoplasma gondii, de veroorzaker van toxoplasmose, die tussen verschillende dieren en de mens kan overgedragen worden (zoönose).

De organismen van het genus "Eimeria" komen algemeen voor en overleeft in de omgeving in een vorm (oöcyst) die zeer bestand is tegen omgevingsinvloeden. Oöcysten kunnen na weken (in de mest) of maanden (in aarde) nog steeds infectieus zijn.

Symptomen: 
Diarree, eventueel met bloed, vochtverlies, vermagering, uitdroging, slapte en het dier ziet er ziek uit (lusteloos, opgezette vacht, doffe vacht, geen zin in eten).

De ziekte kan voorkomen worden door vaccinatie of behandeld worden met coccidiostatica, zoals clazuril, diclazuril, nicarbazine of toltrazuril.


</doc>
<doc id="3770431" url="https://nl.wikipedia.org/wiki?curid=3770431" title="Eimeria">
Eimeria

Eimeria is een geslacht van parasitaire eencelligen, behorend tot de familie van de Eimeriidae. Ze veroorzaken onder andere de pluimveeziekte coccidiose. Het geslacht is vernoemd naar de Duitse zoöloog Theodor Eimer.


</doc>
<doc id="3770446" url="https://nl.wikipedia.org/wiki?curid=3770446" title="Frédéricq De Bourdeau d'Huy">
Frédéricq De Bourdeau d'Huy

Frédéricq de Bourdeau d'huy (Ronse, 20 februari 1815 - 14 oktober 1894) was een Belgisch volksvertegenwoordiger.

De Bourdeau d'huy was een zoon van de kruidenier Amand Bourdeau d'huy en van Anne Vandendriessche. Hij trouwde met Josephine Boestaels.

Hij promoveerde tot doctor in de geneeskunde en in de verloskunde aan de Rijksuniversiteit Gent (1835). Hij vestigde zich in Ronse.

Van 1846 tot 1848 was hij gemeenteraadslid van Ronse. In 1848 werd hij verkozen tot liberaal volksvertegenwoordiger voor het arrondissement Oudenaarde en vervulde dit mandaat tot in 1852.



</doc>
<doc id="3770493" url="https://nl.wikipedia.org/wiki?curid=3770493" title="Eimeria acervulina">
Eimeria acervulina

Eimeria acervulina is een soort in de taxonomische indeling van de Myzozoa, een stam van microscopische parasitaire dieren. Het organisme komt uit het geslacht "Eimeria" en behoort tot de familie Eimeriidae. "Eimeria acervulina" is een van de veroorzakers van coccidiose bij kippen.


</doc>
<doc id="3770813" url="https://nl.wikipedia.org/wiki?curid=3770813" title="Hemagglutinatie">
Hemagglutinatie

Hemagglutinatie is agglutinatie (klontering) van rode bloedcellen. De methode wordt doorgaans voor twee doeleinden gebruikt in het lab: het bepalen van de bloedgroep en het tellen van virussen.

Het tellen van influenza virussen werd in 1941 ontwikkeld door G.K. Hirst. Het was in die tijd de eerste snelle assay om eukaryotische virussen te kunnen aantonen.


</doc>
<doc id="3771435" url="https://nl.wikipedia.org/wiki?curid=3771435" title="Långbro sjukhus">
Långbro sjukhus

Långbro sjukhus was tot 1997 een psychiatrische kliniek te Långbro bij Stockholm, sindsdien een park en een museum.

In 1902 gaf de gevolmachtigde van de stad Stockholm bevel om een nieuwe psychiatrische kliniek te bouwen en kocht het terrein. De architect Gustaf Wickman begon in 1904. In 1909 was het klaar.
In 1912 werd de capaciteit opgevoerd tot 640 patiënten. In 1922 werd een nieuw paviljoen bijgebouwd, waardoor de capaciteit steeg naar 730 bedden. In 1970 volgde een uitbreiding naar 1350 plaatsen. In 1993 werd de inrichting beperkt tot 600 patiënten en in 1997 werd ze gesloten om er een park van te maken.

De Duitse Nazi Hermann Göring werd er opgenomen voor zijn verslaving aan morfine.


</doc>
<doc id="3771678" url="https://nl.wikipedia.org/wiki?curid=3771678" title="Plasma-eiwitbinding">
Plasma-eiwitbinding

De plasma-eiwitbinding is het gedeelte van een geneesmiddel of lichaamseigen stof dat aan plasma-eiwitten in het bloed is gebonden. Toegediende geneesmiddelen kunnen net als lichaamseigen stoffen zoals calcium met de aanwezige plasma-eiwitten een binding aangaan. Er is dan een gedeelte dat is gebonden aan plasma-eiwitten en er is een ongebonden, vrije fractie. Alleen het niet-gebonden gedeelte van het geneesmiddel is farmacologisch actief. Ook bij de omzetting in de lever en bij de eliminatie via de nieren wordt alleen de ongebonden fractie verwerkt. De gebonden fractie vormt zo een soort van reservoir van het geneesmiddel, dat weer vrij kan komen als de binding reversibel is.

Van de plasma-eiwitten bestaat ongeveer 70% uit het albumine.

Farmacologische relevante effecten van de plasma-eiwitbinding treden pas op als de gebonden fractie boven de 90% komt. Een klassiek voorbeeld is dat van het geneesmiddel fenylbutazon met een bindingspercentage van 98%. Bij een dergelijk hoog bindingspercentage is zo’n geneesmiddel in staat om op zijn beurt andere stoffen uit hun plasma-eiwitbinding te verdringen en zo geneesmiddeleninteracties te veroorzaken.

Ook kan bij ziektes zoals ondervoeding, leverziekten, en nierziekte de plasma-eiwitbinding verlaagd zijn omdat er minder plasma-eiwitten beschikbaar zijn. De vrije fractie van het geneesmiddel is dan groter dan normaal te verwachten is en een sterk gebonden geneesmiddel werkt dan extra sterk.


</doc>
<doc id="3771748" url="https://nl.wikipedia.org/wiki?curid=3771748" title="Geslachtsverdeling">
Geslachtsverdeling

Bij geslachtsverdeling gaat het over de verdeling van de mannelijke (♂) en vrouwelijke (♀) geslachtsorganen over de verschillende individuen bij planten of dieren. 

Bij populaties van een diersoort wordt met "geslachtsverdeling" gewoonlijk het aandeel mannelijke of vrouwelijke dieren in een populatie bedoeld.

Het begrip geslachtsverdeling wordt bij "Embryophyta" (landplanten, met de mossen, de varens, de naakt- en bedektzadigen) verschillend gebruikt, afhankelijk van of de dominante fase in de levenscyclus de haploïde gametofyt of de diploïde sporofyt is. Zo gaat het bij mossen om de plaatsing van de antheridia en de archegonia (respectievelijk het mannelijk en het vrouwelijk gametangium) op de haploïde mosplanten (dit is de gametofyt); en bij de zaadplanten om de plaatsing van meeldraden en van vruchtbladen (respectievelijk het mannelijk en het vrouwelijk sporofyl) op de diploïde plant (dit is de sporofyt).

Bij "Embryophyta" is er een kernfasewisseling met een haploïde een diploïde fase. Planten met een generatiewisseling van een haploïde gametofyt en een diploïde sporofyt heten diplohaplonten. De verscheidenheid in de levenscycli bestaat voor een deel uit de variatie in het relatieve belang van de verschillende fasen in de levenscyclus. Bij sommige groepen van planten (bijvoorbeeld bij mossen) is de gametofyt beter ontwikkeld, leeft zelfstandig en neemt het grootste deel in van de levensduur. Bij veel andere planten, de vaatplanten, is de sporofyt het belangrijkst (dat wil zeggen: het best ontwikkeld en met de langste levensduur) en is de gametofyt veel minder ontwikkeld en soms nauwelijks te herkennen. Gametofyt en sporofyt lijken niet op elkaar (zoals dat wel het geval is bij het groenwier zeesla). Een dergelijke levenscyclus heet "heteromorfe digenetische cyclus" en een dergelijk organisme een "heteromorfe diplohaplont".

In hoofdlijnen zijn er bij de de Embryophyta zo twee typen "heteromorfe digenetische cyclus" te onderscheiden:

In veel gevallen kan er een (morfologisch) onderscheid gemaakt worden tussen mannelijk en vrouwelijk, zoals

De "Embryophyta" met een dominante gametofyt (die als evolutionair oude, oorspronkelijke groep worden gezien) zijn:
De dominante fase is de gametofyt: het mosplantje. De sporofyt groeit op het mosplantje en is daar van afhankelijk. Zelden is er een onderscheid tussen micro- en megasporen (♂ en ♀ sporen); wel kunnen vaak mannelijke en vrouwelijke planten worden onderscheiden.

Bij sommige mossoorten is er sprake van heterosporie: in een sporenkapsel ontwikkelen zich zowel kleine als grotere sporen. Uit de grote sporen groeien uiteindelijk de vrouwelijke planten (gametofyten), uit de kleine sporen ontwikkelen zich de "dwergmannetjes" die vaak vastgehecht groeien op de vrouwelijke planten.

De "Embryophyta" met een dominante sporofyt zijn de vaatplanten ("Tracheophyta") met onder andere Lycopodophyta (Wolfsklauwen), Pteridophyta (Varens) en Spermatophyta (Zaadplanten). Bij de Lycopodophyta en de Pteridophyta is de (vrouwelijke) gametofyt meestal nog herkenbaar, hoewel klein, maar bij de meeste Spermatophyta zijn de vrouwelijke gametofyten gereduceerd (klein, nauwelijks zichtbaar, zonder bladgroen) en vergroeid met de sporofyt.
De levenscyclus voor planten met dominante sporofyt is zeer gevarieerd. Voorbeelden zijn:

De gametofyt is het stadium in de levenscyclus dat de voortplantingsorganen (gametangia, voor de productie van de gameten) vormt. De gametofyten ontwikkelen zich na de kieming uit de sporen. Dat kan bijvoorbeeld zijn:

De voortplantingsorganen zijn in eerste instantie de gametangia die de gameten produceren:
Deze gametangia bevinden zich op de gametofyten, waarbij de antheridia en archegonia in sommige gevallen op dezelfde gametofyt, in andere gevallen op ♂, respectievelijk op ♀ gametofyten te vinden zijn.

Bij de zaadplanten, die een dominante sporofytfase hebben, zijn de antheridia en archegonia sterk gereduceerd. Hier worden als voortplantingsorganen opgevat:

Bij dieren is gescheiden geslachten de regel: daar zijn aparte mannelijke en vrouwelijke individuen de regel. 

Slechts 5% - 6% van de 1,2 miljoen diersoorten zijn tweeslachtig. Dit komt neer op 65.000 soorten. Tweeslachtigheid is het verschijnsel dat een organisme zowel de mannelijke als de vrouwelijke geslachtsorganen heeft. Bij tweeslachtige dieren spreekt men ook wel van "hermafrodiet", afgeleid van Hermaphroditus. Als een tweeslachtig organisme zichzelf ook voort kan planten met louter eigen cellen, is er sprake van parthenogenese; een organisme dat maagdelijke voortplanting kent. Het bekendste voorbeeld hiervan is de wandelende tak.

Soms is het een genetische fout, en functioneert één of geen van beide organen. Slakken en regenwormen bijvoorbeeld zijn man en vrouw tegelijk maar moeten wel paren om zich voort te kunnen planten. Ook in de plantenwereld komt het regelmatig voor.



</doc>
<doc id="3771946" url="https://nl.wikipedia.org/wiki?curid=3771946" title="Syndroom van Alice in Wonderland">
Syndroom van Alice in Wonderland

Het syndroom van Alice in Wonderland of alice-in-wonderlandsyndroom (AIWS), vernoemd naar Lewis Carrolls "Alice's Adventures in Wonderland", ook wel bekend als syndroom van Todd, is een neurologische aandoening die de menselijke perceptie beïnvloedt door desoriëntatie van het brein. Personen die lijden aan AIWS, ervaren dagelijks symptomen als micropsie, macropsie en vertekeningen van omvang alsook andere zintuiglijke modaliteiten.

Hoewel het een aandoening is van tijdelijke duur, wordt het vaak geassocieerd met migraine, hersentumoren en het gebruik van psychoactieve geneesmiddelen. Het syndroom kan ook optreden als voorteken van het epstein-barrvirus (zie Klierkoorts). Er is anekdotisch bewijs dat de symptomen van AIWS mogelijk veelal voorkomen tijdens de jeugd en veelal verdwijnen naarmate men ouder wordt.

Het blijkt overigens dat AIWS ook veelvuldig voorkomt bij personen die lijden aan slaapproblemen. De symptomen van het syndroom van Alice in Wonderland worden veroorzaakt door verhoogde activiteiten in de hersenen, waardoor er een abnormale bloedtoevoer ontstaat richting bepaalde delen van het brein die verantwoordelijk zijn voor de "visuele perceptie" en "textuurdefinitie" van de omgeving om ons heen.

Het syndroom van Alice in Wonderland komt voor vanaf de kindertijd tot in de twintig. Ook sommige dertigers lijden er nog aan.

De ogen van AIWS-patiënten zijn volledig normaal ontwikkeld. AIWS beïnvloedt alleen de perceptie van het beeld dat de ogen versturen naar de hersenen. Een kenmerkend symptoom van AIWS is migraine; bekend is dat migraine zelfs AIWS kan veroorzaken. AIWS beïnvloedt het gezichtsvermogen, gevoel, de tastzin en het gehoor, alsook de ervaring van het eigen lichaam.

Een belangrijk symptoom dat vaak prominent aanwezig is bij AIWS-patiënten en veelal verwarring veroorzaakt, is het idee dat het lichaam plotseling veranderd is. De patiënt constateert dan dat de omvang of vorm van bepaalde delen van het lichaam plotseling verandert.

Het is overigens bekend dat mensen met bepaalde neurologische aandoeningen soortgelijke hallucinaties hebben. Dit wil echter nog niet zeggen dat zij ook lijden aan het syndroom van Alice in Wonderland.

Patiënten lijden vaak ook aan zogenoemde "micropsie" of "macropsie". Micropsie is een abnormale visuele waarneming, die veelal optreedt in de context van visuele hallucinatie, waarin de persoon in kwestie voorwerpen kleiner ziet dan ze in werkelijkheid zijn.In tegenstelling tot micropsie is macropsie een aandoening waarin men alles groter ziet dan het in werkelijkheid is.

Vroeger werd aangenomen dat mensen met het syndroom van Alice in Wonderland een klierkoortsinfectie hadden. Onderzoek heeft echter geen verband aangetoond, en het verband tussen het syndroom en klierkoorts (als dat er al is) is onbekend. Een 17-jarige jongen die leed aan AIWS omschreef zijn symptomen als volgt:

""Plotseling begonnen objecten kleiner te worden en leken ze verder weg te staan (teleopsie) of groter en dichterbij (pelopsie). Ik voel me alsof ik korter en kleiner word, net alsof ik krimp. Soms lijkt het net alsof mensen niet groter zijn dan mijn wijsvinger (lilliputterafmetingen). Soms zie ik de jaloezieën in het raam of de televisie op en neer gaan, of lijkt het of mijn been of arm heen en weer slingert. Ik hoor soms mensen praten, heel hard en dichtbij of juist zacht en ver weg. Het komt soms ook wel voor dat ik een migraineaanval krijg, in combinatie met rode ogen, lichtflitsen of een gevoel van duizeligheid. Ik ben me altijd van de ongrijpbare veranderingen in mezelf en mijn omgeving bewust.""

De ogen van een AIWS-patiënt zijn normaal ontwikkeld, maar de persoon in kwestie 'ziet' objecten verkeerd, in de verkeerde grootte of vorm of in een onjuist perspectief. Dit houdt in dat mensen, auto's, gebouwen, et cetera veel kleiner of groter lijken dan ze in werkelijkheid zijn, of dat ze korter of verder weg staan dan in werkelijkheid. Een gang kan bijvoorbeeld heel lang lijken of de grond te dichtbij.

Soms raakt de patiënt het gevoel voor tijd kwijt, een probleem dat vergelijkbaar is met het kwijtraken van het gevoel voor ruimte. Het lijkt dan of de tijd heel langzaam verstrijkt, zoals bij een lsd-trip. Het kwijtraken van het gevoel voor tijd, ruimte en inzicht leidt ook tot een verandering in de snelheidswaarneming. Een patiënt kan bijvoorbeeld het gevoel hebben dat hij ongecontroleerd aan het sprinten is op een roltrap, terwijl hij zich in werkelijkheid voetje voor voetje voortbeweegt. Dit leidt tot een ernstige en overweldigende desoriëntatie.

Soms komt het voor dat, in combinatie met bijvoorbeeld een koortsaanval, patiënten extreem hallucineren, waardoor zij dingen zien die er niet zijn en situaties verkeerd interpreteren.

Andere symptomen die zich in mindere mate kunnen voordoen, zijn onder andere het verliezen van controle over armen of benen en algeheel coördinatieverlies, geheugenverlies en een aanhoudend gevoel aangeraakt te worden en vreemde geluiden te horen.

AIWS is een verstoring van de waarneming en geen fysiologische verandering in het lichaam. De diagnose kan vrij snel gesteld worden als lichamelijke oorzaken uitgesloten kunnen worden en de patiënt symptomen vertoont in combinatie met migraine en aanvallen die zich voornamelijk gedurende de dag voordoen (hoewel ze ook 's nachts kunnen optreden). Een ander symptoom van AIWS is geluidsvervorming: elke kleine beweging maakt bijvoorbeeld een kletterend geluid. Dit kan een AIWS-patiënt paranoïde maken en zelfs bang om zich te bewegen.

De behandeling van AIWS is nagenoeg hetzelfde als die voor het voorkomen van migraine: anti-epilepticum, antidepressiva, bètablokker en calciumantagonist zijn medicijnen die voorgeschreven worden aan patiënten met AIWS. Het chronische syndroom van Alice in Wonderland is onbehandelbaar en moet vanzelf verminderen naarmate de patiënt ouder wordt. Veel rusten wordt ook vaak geadviseerd, alsook deelnemen aan een zelfhulpgroep om met lotgenoten ervaringen uit te wisselen.

Wat de oorzaak ook is, de desoriëntatie kan meer dan eens op een dag voorkomen en kan enige tijd duren. Begrijpelijkerwijs kan de persoon schrikken, bang worden of zelfs in paniek raken. De symptomen zelf zijn niet schadelijk voor het lichaam en verdwijnen veelal na verloop van tijd. De aandoening is niet besmettelijk of erfelijk en rust is vaak de beste behandeling.



</doc>
<doc id="3773050" url="https://nl.wikipedia.org/wiki?curid=3773050" title="Qazi-Markouizossyndroom">
Qazi-Markouizossyndroom

Het Qazi-Markouizossyndroom is een zeldzame erfelijke aandoening die zich kenmerkt door niet-progressief aangeboren spierhypotonie, ernstige verstandelijke beperkingen, een verhoogde aanwezigheid van type 2-spiercellen, welke tevens een abnormale vergrote vorm aannemen, alsook "disharmonische skeletale maturatie" in combinatie met "spiervezel-disproportie". Tot op heden is er nog geen moleculair-etiologische beschrijving van het Qazi-Markouizossyndroom beschikbaar.



</doc>
<doc id="3773084" url="https://nl.wikipedia.org/wiki?curid=3773084" title="Aalt Bast">
Aalt Bast

Aalt Bast (Nijkerk, 1953) is een Nederlandse hoogleraar in de toxicologie aan de Universiteit Maastricht en het hoofd van de vakgroep toxicologie.

Bast studeerde chemie en farmacochemie aan de Vrije Universiteit Amsterdam. Hij promoveerde in 1981 in de farmacologie aan de Universiteit Utrecht bij Jan Noordhoek.
Vanaf 1981 werkte Bast aan de Universiteit Utrecht en vervolgens aan de Vrije Universiteit Amsterdam waar hij in 1988 tot hoogleraar werd benoemd. Vanaf 1998 is Bast als hoogleraar humane toxicologie verbonden aan de Universiteit Maastricht. Hij is voormalig voorzitter van de Nederlandse Vereniging voor Toxicologie. Bast is lid van de Gezondheidsraad.

Het onderzoeksgebied van Bast is de rol van radicalen in geneesmiddelentoxicologie en in het ontstaan van ziekten. Centraal daarin staat de mogelijkheid om antioxidanten (zowel geneesmiddelen als bioactieve verbindingen uit voeding) te gebruiken als bescherming tegen radicalen. De onderzochte bioactieve verbindingen zijn onder andere thiolen, waaronder lipoïnezuur, en polyfenolen, waaronder hydroxytyrosol, ferulazuur en de flavonoïden quercetine, epicatechine en floretine.
Bast heeft een lange lijst met publicaties op zijn naam staan, zowel in wetenschappelijke tijdschriften als in de populaire media. Hij is een veelgevraagde spreker op symposia.
Aalt Bast staat op de website van Google Scholar als de meest geciteerde wetenschapper met het label toxicologie.

Aalt Bast is medeoprichter van de Stichting Heidelberg Appeal Nederland (stichting HAN), die tussen 1993 en 2008 actief was en zich heeft ingezet voor een rationeler milieubeleid. In 2008 ging de stichting op in De Groene Rekenkamer.

Tot 2013 is Aalt Bast 37 maal als promotor opgetreden. 



</doc>
<doc id="3773187" url="https://nl.wikipedia.org/wiki?curid=3773187" title="Centrale Israëlietische Ziekenverpleging">
Centrale Israëlietische Ziekenverpleging

De Centrale Israëlietische Ziekenverpleging, meestal aangeduid met CIZ, was een Joods ziekenhuis in Amsterdam. 

De initiatiefnemer voor het CIZ was keel-, neus- en oorarts dr. A.S. Jacobson. In 1911 werd de Vereniging Centrale Israëlietische Ziekenverpleging (Vereniging CIZ) opgericht. Het doel van deze vereniging was een particulier ziekenhuis op te richten ten behoeve van beter gesitueerde joden. Deze zouden zich daar volgens de joodse religieuze wetten kunnen laten verplegen. 

Op dat moment waren er twee andere Joodse ziekenhuizen in Amsterdam:

De architecten E.M. Rood en H. Elte kregen opdracht het gebouw te ontwerpen. De bouw is gestart met het leggen van de eerste steen op 22 april 1915. Het gebouw werd op 4 juli 1916 geopend. Het gebouw was gevestigd aan de Jacob Obrechtstraat 92, op dat moment aan de rand van de stad. Het ziekenhuis was oorspronkelijk bestemd voor 50 patiënten en 20 verplegers. Het ziekenhuis had geen vaste dokter; de patiënten waren vrij in hun artsenkeuze.

In 1919 werd er een aanbouw gemaakt, het solarium genoemd. 

Tijdens de Duitse bezetting ging de ziekenverpleging in eerste instantie gewoon door. Verschillende joodse studenten geneeskunde, die niet verder mochten studeren, gingen als broeder in het ziekenhuis werken.

Veel van de patiënten werden vanuit het ziekenhuis gedeporteerd. Dit motiveerde diverse verpleegsters en artsen die aan het ziekenhuis verbonden waren onder te duiken. Onder andere was dat de latere omroepster bij de radio Netty Rosenfeld, die eerst verpleegster was. 

In 1943 werd de CIZ door de Duits bezetters aangewezen als ziekenhuis voor verplichte sterilisaties van gemengd gehuwden. Het personeel en de patiënten konden slechts kiezen tussen twee kwaden: meewerken of deportatie. 

Volgens J. Presser werd een "Aertzliche Verbindungsstelle" in het gebouw van de CIZ gevestigd. Deze "Verbindungsstelle neemt vrijwillige meldingen aan voor sterilisatie, administreert het geheel en bemiddelt verzoeken van onvruchtbaren, die van de ster afwillen en alle voordelen genieten van gesteriliseerden".

In het ziekenhuis vonden diverse razzia’s plaats, waarbij de meeste patiënten en personeelsleden alsnog op transport werden gesteld. Op 13 augustus 1943 werd het gehele ziekenhuis door de bezetter ontruimd, net als de twee andere joodse ziekenhuizen in Amsterdam. Ten slotte werd het gebouw geplunderd. Met deze actie wilden de Duitsers heel Amsterdam ‘judenfrei’ maken.

In 1945 werd het CIZ ziekenhuis heropend. Na de bevrijding bood de CIZ opvang aan overlevenden uit de concentratiekampen. Het bleef open tot in 1979. Daarna kwam het pand in gebruik bij de Jellinekkliniek. Het gebouw werd in 1980 gesloopt. 
In 1971 werden gesprekken over een fusie begonnen met het Nicolaas Tulp ziekenhuis, tegenwoordig het Ziekenhuis Amstelland. Na onderhandelingen werd overeengekomen, dat er een aparte joodse vleugel met 70 bedden zou komen. Het gefuseerde ziekenhuis heette oorspronkelijk Ziekenhuis Amstelveen. In de joodse vleugel werd en wordt verpleegd volgens de joodse gebruiken en spijswetten. Deze vleugel startte op dinsdag 9 mei 1978 in Amstelveen. Dit is begin 21ste eeuw het enige joodse ziekenhuis in West-Europa.


</doc>
<doc id="3773434" url="https://nl.wikipedia.org/wiki?curid=3773434" title="Virgile Decommer">
Virgile Decommer

Virgile Decommer (Oostnieuwkerke, 25 januari 1924 - Grembergen, 4 november 1990) was een Belgisch volksvertegenwoordiger.

Geboren in een landbouwersfamilie, liep Decommer school in Brugge en Roeselare. Gedreven door een hevig anticommunisme gaf hij zich, nog voor het einde van zijn humaniora, aan als soldaat voor het Oostfront. Hij werd door de sovjets gevangengenomen en aan België uitgeleverd.

Tegen 1950 kwam hij vrij en studeerde geneeskunde aan de Katholieke Universiteit Leuven. Hij behaalde zijn diploma in 1958 en vestigde zich als huisarts in Grembergen.

In 1960 werd hij hersteld in zijn burgerrechten en begaf zich in de gemeentepolitiek. In 1964 werd hij verkozen als gemeenteraadslid en werd schepen van openbare werken en onderwijs. Hij bleef de functie uitoefenen tot aan de fusie van de gemeente met Dendermonde in 1977.

In 1968 werd hij kopman voor de Volksunielijst in het arrondissement Dendermonde voor de wetgevende verkiezingen en werd verkozen als volksvertegenwoordiger. In 1971 verzaakte hij aan een verlenging van zijn mandaat en verliet hij de Volksunie, die naar zijn mening een te linkse koers was gaan varen.




</doc>
<doc id="3773566" url="https://nl.wikipedia.org/wiki?curid=3773566" title="Herlaarhof">
Herlaarhof

Herlaarhof is een centrum voor kinder- en jeugdpsychiatrie, onderdeel van de Reinier van Arkel groep. Het is een tweedelijns ggz-instelling. Het verzorgingsgebied omvat het oosten van Noord-Brabant. Het Multi-Functioneel-Centrum voor kinderen en jongeren met een Lichte Verstandelijke Beperking (MFC-LVG) heeft een provinciale functie. Herlaarhof diagnosticeert, behandelt en begeleidt kinderen en jeugdigen (0 tot 18 jaar) met psychiatrische problematiek. Het gaat om autisme, autismespectrum-stoornissen, ADHD, angst, depressie, een leer- of ontwikkelingsstoornis en trauma.

Herlaarhof heeft de volgende locaties:

Herlaarhof heeft haar naam te danken aan het kasteel Nieuw-Herlaer in Sint-Michielsgestel. In 1955 kwam het kasteel in handen van de Stichting de Godshuizen. Deze vestigde er een instituut voor zwakzinnige kinderen en in 1960 werd het een observatiekliniek voor kinderpsychiatrie en neurologie. Hiertoe moest het kasteel worden verbouwd, maar in 1970 verhuisde de instelling naar het nieuwe verblijf op Zorgpark Voorburg te Vught.

Herlaarhof heeft een capaciteit van 57 klinische behandelplaatsen (waarvan 7 BOPZ bedden) en 48 plaatsen voor dagbehandeling. Het MFC LVG heeft 24 klinische behandelplaatsen en een polikliniek. 

In Drunen en Elshout zijn in totaal 35 plaatsen voor 24 uurs verblijf voor kinderen en jongeren, deels AWBZ plaatsen en deels Provinciale jeugdzorg.

Bij Herlaarhof waren in 2011 6900 kinderen en jeugdigen in zorg. Per jaar worden er ongeveer 2500 nieuwe kinderen ingeschreven. 96% van de kinderen en jongeren wordt poliklinisch behandeld. 

Herlaarhof werkt samen met huisartsen, kinder- en jeugdartsen, GGD, ziekenhuizen, jeugdhulpverleningsinstellingen, Bureau Jeugdzorg en andere ggz-instellingen. Daarnaast werkt Herlaarhof samen met De Zwengel, een cluster 4 school met locaties in Vught, Helmond en Veldhoven met ongeveer 430 plaatsen.



</doc>
<doc id="3773822" url="https://nl.wikipedia.org/wiki?curid=3773822" title="Kyusaku Ogino">
Kyusaku Ogino

Kyusaku Ogino (荻野 久作, "Ogino Kyūsaku"; Shimokawa, 25 maart 1882 - Niigata, 1 januari 1975 ) was een Japans gynaecoloog die bekend werd door zijn onderzoek aan periodieke onthouding, mede naar hem wel Knaus-Ogino-methode genoemd.


</doc>
<doc id="3774049" url="https://nl.wikipedia.org/wiki?curid=3774049" title="Folinezuur">
Folinezuur

Folinezuur (5-formyl-THF, citrovorum factor, leucovorine) is een directe precursor (chemische voorloper) van 5,10-methyleen-THF, de belangrijkste van de (tetrahydro-) folaatverbindingen (metabolisch actieve vormen van foliumzuur), en kan daarom de deconjugatie en reductiestappen "overslaan" die nodig zijn bij de biochemische activatie van foliumzuur. Verder heeft het een langere halfwaardetijd in het lichaam, en lijkt het metabolisch actiever dan foliumzuur. Het biedt dus een aantal voordelen boven foliumzuur, maar is wel veel duurder. Om deze reden wordt het alleen voorgeschreven wanneer foliumzuur onvoldoende effect heeft.

Het heeft dezelfde activiteit als folaat en maakt zodoende als deel van enzymen of als co-enzym de synthese van nucleïnezuren en eiwitten mogelijk. Het wordt in de kankertherapie gebruikt als antidotum indien hoge doses methotrexaat worden gebruikt.

Het is verkrijgbaar als calciumfolinaat (leucovorin calcium). Toedieningsvormen zijn in Nederland: oraal per capsule van 15 mg en per injectie.
Ook is in Nederland het dinatriumzout als injectie geregistreerd.



Zowel bij de mens als bij dieren zijn er onvoldoende gegevens om te bepalen of folinezuur al dan niet een teratogeen effect heeft. Het is onbekend of folinezuur in de moedermelk terechtkomt. Het Farmacotherapeutisch Kompas ziet geen bezwaren bij het gebruik tijdens zwangerschap en borstvoeding. Dit temeer daar foliumzuur wordt gepropageerd in de periode voor de zwangerschap en tijdens de zwangerschap.

Bij gelijktijdige (routinematige) toediening van foliumzuurantagonisten kan folinezuur de werking van deze stoffen volledig tenietdoen. Vanwege de verhoging van het levermetabolisme door folaten kan het effect van enkele anti-epileptica zoals fenytoïne en fenobarbital verminderen.

Van het product met het calciumzout mag wegens het hoge calciumgehalte van de oplossing maximaal 160 mg/min i.v. worden toegediend.

Alleen de levo-vorm is werkzaam. De meeste geneesmiddelen bevatten nog het racemaat. In de Verenigde Staten is de levo-vorm in de handel, die met de helft van de dosering van het racemaat wordt toegediend.


</doc>
<doc id="3774053" url="https://nl.wikipedia.org/wiki?curid=3774053" title="Borrelia miyamotoi">
Borrelia miyamotoi

Borrelia miyamotoi is een spirocheete bacterie uit de familie van de Spirochaetaceae. De bacterie kan overgedragen worden van mens op dier. De bacterie wordt voornamelijk verspreid door de teek "Ixodes scapularis", dezelfde tekensoort die de onder andere de ziekte van Lyme verspreidt door middel van de bacterie "Borrelia burgdorferi". Een besmetting met de bacterie kan koorts, hoofdpijn, vermoeidheid en spierpijn tot gevolg hebben. Het is nog niet goed onderzocht of "Borrelia miyamotoi" ook terugkerende koorts veroorzaakt. In augustus 2013 ontdekten onderzoekers van het AMC Amsterdam dat de bacterie ook in Nederland voorkomt nadat iemand ermee besmet was geraakt.


</doc>
<doc id="3774175" url="https://nl.wikipedia.org/wiki?curid=3774175" title="Hermann Knaus">
Hermann Knaus

Hermann Hubert Knaus (Sankt Veit an der Glan, 19 oktober 1892 – Graz, 22 augustus 1970) was een Oostenrijks chirurg en gynaecoloog. Knaus kreeg bekendheid door zijn onderzoek aan periodieke onthouding die mede naar hem Ogino-Knaus methode genoemd werd.


</doc>
<doc id="3774510" url="https://nl.wikipedia.org/wiki?curid=3774510" title="Georges Dallemagne">
Georges Dallemagne

Georges Dallemagne (Fataki (Belgisch-Congo) 17 januari 1958) is een Belgisch politicus van het cdH.

Georges Dallemagne werd beroepshalve arts en was ook directeur-generaal van Handicap International, adjunct-directeur-generaal van Artsen zonder Grenzen en expert bij de Europese Commissie. Sinds 2007 is hij de ondervoorzitter van het Brugman Ziekenhuis.

Hij werd lid van de PSC, sinds 2002 cdH, en in 1999 werd hij voor deze partij verkozen tot lid van de Belgische Senaat, wat hij bleef tot in 2003. Van 2007 tot 2008 was hij als gecoöpteerd senator opnieuw lid van de Senaat.

In 2001 werd Dallemagne eveneens verkozen tot gemeenteraadslid van Brussel, wat hij bleef tot in 2004. Van 2006 tot 2007 was hij dit opnieuw en van 2001 tot 2004 was hij eveneens schepen van Brussel. Sinds 2012 is hij gemeenteraadslid van Sint-Pieters-Woluwe.

Bij de federale verkiezingen van 2007, 2010 en 2014 stond hij telkens als opvolger op de cdH-lijst voor de Kamer van Volksvertegenwoordigers en werd verschillende malen plaatsvervangend Kamerlid:

Tevens is hij sinds 6 juni 2010 ridder in de Leopoldsorde.



</doc>
<doc id="3776253" url="https://nl.wikipedia.org/wiki?curid=3776253" title="Apoptosoom">
Apoptosoom

Het apoptosoom is een groot quartenair eiwit dat een functie vervult in de apoptose in zoogdieren. De assemblage van dit eiwit wordt bewerkstelligd door het loslaten van cytochroom c uit de mitochondriën als reactie op "interne" of "externe" celdood-signalen.

Het eiwit bestaat uit zeven spaken van Apaf-1 gebonden met cytochroom c (Apaf-2) eitwitten. 


</doc>
<doc id="3776425" url="https://nl.wikipedia.org/wiki?curid=3776425" title="Theodor Billroth">
Theodor Billroth

Christian Albert Theodor Billroth (Bergen (Rügen), 26 april 1829 - Abbazia, 6 februari 1894) was een Duits-Oostenrijks medicus en amateurmusicus. Als arts was hij een van de meest toonaangevend chirurgen van de 19e eeuw. Hij wordt gezien als de grondlegger van de moderne buikoperatie.

Billroth werd geboren in Bergen op het eiland Rügen in het Koninkrijk Pruisen. Hij ging naar school in Greifswald waar hij een onbeduidende student was, die meer tijd besteedde aan piano spelen dan aan studeren. Na lang twijfelen tussen een carrière als arts of als musicus gaf hij uitendelijk toe aan de wens van zijn moeder en ging hij medicijnen studeren aan de Universiteit van Greifswald. Hij volgde zijn leermeester Wilhelm Baum naar de Universiteit van Göttingen en hij haalde uitendelijk zijn medisch doctoraat aan de Universiteit van Berlijn. Samen met Rudolph Wagner en Georg Meissner deed hij in Triëst onderzoek naar sidderroggen.

Billroth was van 1853 tot 1860 als arts verbonden aan de Charité in Berlijn. van 1860-1867 was hij professor aan de Universiteit Zürich en directeur van het academisch ziekenhuis aldaar. Tijdens zijn verblijf in Zürich publiceerde hij zijn handboek "Die allgemeine chirurgische Pathologie und Therapie" (de algemene chirugische pathologie en therapie). Tegelijkertijd introduceerde hij een concept van onderzoek en rapportage van alle resultaten, waardoor een open discussie op gang kwam over morbiditeit, mortaliteit en behandeltechnieken. Dit resulteerde in een verbetering in de patiëntenselectie. Billroth werd in 1867 aangesteld als professor chirurgie aan de Universiteit van Wenen. Hij opereerde in Wenen ook als hoofdchirurg in de tweede chirurgische kliniek van het Allgemeine Krankenhaus.

Billroth is verantwoordelijk voor een aantal belangrijke mijlpalen binnen de geschiedenis van de chirurgie: De eerste oesofagectomie (slokdarmoperatie) in 1871, de eerste laryngectomie (verwijdering van het strottenhoofd) in 1873 en wellicht het meest bekend: de eerste succesvolle gastrectomie (verwijdering van de maag) in verband met maagkanker, na veel fatale pogingen. Een legende wil dat Billroth bijna zelf werd gedood, omdat hij gestenigd werd in de straten van Wenen nadat zijn eerste gastrectomie-patient overleden was na de ingreep.

Billroth was een getalenteerd amateurpianist en -violist. Hij ontmoette componist Johannes Brahms in de jaren 1860, toen diens ster rijzende was in Wenen. Ze werden goede vrienden en wisselden vaak van gedachten over muziek. Brahms stuurde Billroth vaak originele manuscripten om zijn mening erover te horen voordat ze werden gepubliceerd. Billroth deed ook mee aan muziekrepetities van veel van Brahms' kamermuziekstukken voorafgaand aan de eerste uitvoering. Brahms droeg zijn eerste twee strijkkwartetten, Opus 51, op aan Billroth.

Billroth en Brahms vormden, samen met de invloedrijke, verbitterde Weense muziekcriticus Eduard Hanslick de kern van de muzikale conservatieven die tegen de innovaties van Richard Wagner en Franz Liszt waren. In dit conflict dat bekendstond als de "Musikstreit" steunde Billroth Brahms, maar hij was altijd correct en afgemeten in zijn bewoordingen: "Wagner was inderdaad een zeer aanzienlijk talent in vele richtingen", schreef hij in 1888. Hij schreef een essay genaamd "Wer ist musikalisch?" (Wie is muzikaal?), dat postuum door Hanslick werd gepubliceerd. Het was een van de eerste pogingen om muzikaliteit op een wetenschappelijke manier te benaderen. In het essay onderscheidde Billroth verschillende soorten van amuzikaliteit (toondoofheid, ritmedoofheid en harmoniedoofheid) hetgeen verschillende cognitieve vaardigheden suggereert die nodig zijn bij de perceptie van muziek. Billroth stierf in Opatija (Oostenrijk-Hongarije) voordat hij het onderzoek kon voltooien. Hij werd begraven op het Zentralfriedhof in Wenen.

Billroth baarde bij de uitvoering van zowel zijn vak als zijn hobby opzien. Wetenschap en muziek waren volgens hem nooit in conflict met elkaar. Integendeel, ze vulden elkaar aan. "Het is een van de oppervlakkigheden van onze tijd om in wetenschap en kunst twee tegenpolen te zien", schreef hij in een brief. "Verbeelding is de moeder van beide."


</doc>
<doc id="3776655" url="https://nl.wikipedia.org/wiki?curid=3776655" title="Hypanthium">
Hypanthium

Het hypanthium of de bloembeker is een aan de basis van een bloem bekervormige of buisvormige structuur. Het is een uitgroeisel van de bloembodem (torus) of van de voeten van de bloembekleedselen. Het vruchtbeginsel zit aan de basis van of onder het hypanthium. Bij een uitgroeisel van de bloembodem zitten de overige bloembekleedselen aan de bovenrand van het hypanthium.

De term werd 1824 voor het eerst gebruikt door Heinrich Friedrich Link. Hypanthium betekent „onder de bloemkroon“. Vroeger werden de kroonbladeren namelijk beschouwd als de eigenlijke bloem.

Bij veel soorten die behoren tot de rozenfamilie, ribesfamilie en vlinderbloemigen komen hypanthia voor, zoals bij de wilde dwergmispel. Het hypnathium groeit vaak uit en omringd dan de vrucht. Zo bestaat het vlezige weefsel van een rozenbottel uit het uitgegroeide hypanthium.


</doc>
<doc id="3777024" url="https://nl.wikipedia.org/wiki?curid=3777024" title="Dirk De Wachter">
Dirk De Wachter

Dirk August Jozef De Wachter (Wilrijk, België, 3 maart 1960) is een Belgische psychiater en hoogleraar.

De Wachter groeide op in Boom. Hij is professor aan de KU Leuven en is er verbonden aan het Universitair Psychiatrisch Centrum van Kortenberg.

Dirk De Wachter heeft in Vlaanderen bekendheid verworven door zijn artikelen in verschillende kranten, waarin hem vaak om zijn mening werd gevraagd na geweldsdelicten zoals de steekpartij in Sint-Gillis-bij-Dendermonde of verkeersagressie. Hij verwierf meer bekendheid in zowel België als Nederland nadat in oktober 2012 zijn boek "Borderline Times" verscheen dat uitgroeide tot een succesboek. In het boek uit de auteur kritiek op de westerse wereld. Volgens De Wachter zou de westerse samenleving voldoen aan de negen criteria van borderline.
In De Wachter zijn tweede boek: "Liefde. Een onmogelijk verlangen?" schrijft De Wachter over de liefde die in de westerse maatschappij, in zijn ogen, een onderdeel van de consumptiemaatschappij geworden is. Vergeleken met zijn vorige boek betrekt de auteur kunst en literatuur om zijn mening te verduidelijken.



</doc>
<doc id="3777080" url="https://nl.wikipedia.org/wiki?curid=3777080" title="Sphaerothecum destruens">
Sphaerothecum destruens

Sphaerothecum destruens is een eencellig organisme dat behoort tot de orde Dermocystida. Het is een parasiterende protist op vissen.

Hij zou voor het eerst ontdekt zijn in de Verenigde Staten, waar onderzoek werd verricht naar invasieve soorten zoals de blauwband (Pseudorasbora parva). Deze exoot bleek de verspreider van enkele ziekten die vooral zalmachtigen zoals de Atlantische zalm en bruine forel aantasten. Vooral in Europa geeft deze parasiet een probleem, aangezien het voor hoge sterftecijfers zorgt en ook andere vissen zoals de karpers aantast.



</doc>
<doc id="3777217" url="https://nl.wikipedia.org/wiki?curid=3777217" title="Archie Cochrane">
Archie Cochrane

Archibald (Archie) Leman Cochrane (Kirklands, 12 januari 1909 – Dorset, 18 juni 1988) was een Schotse arts en pionier op het gebied van evidence-based medicine (EBM, 'geneeskunde op basis van bewijs'). 

Cochrane werd geboren in Kirklands, Galashiels, Schotland op 12 januari 1909, als oudste van vier kinderen, in een gezin van rijke textielfabrikanten. Hij verloor zijn vader, Walter Francis Cochrane, op jonge leeftijd toen deze op 19 april 1917 sneuvelde in de Tweede Slag om Gaza tijdens de Eerste Wereldoorlog. Kort daarna overleed ook zijn jongere broer Walter aan de gevolgen van tuberculose. Zijn tweede broer, Robert, stierf op 21-jarige leeftijd in een motorongeluk. Dit maakte de relatie met zijn zus Helen erg hecht, en het waren haar zoon en schoondochter, Joe en Maggie Stalker, die voor Cochrane zouden zorgen in de laatste jaren voor zijn dood op 18 juni 1988.

Op 22-jarige leeftijd vatte Cochrane zijn universitaire studies aan in Cambridge. Tussen 1933 en 1934 studeerde en onderging hij eveneens psychoanalyse in Berlijn, Wenen en Den Haag, en na een onderbreking als vrijwillig medisch zorgverlener in de Spaanse Burgeroorlog, studeerde Cochrane uiteindelijk af als arts aan University College Hospital, Londen in 1938.

In 1940 brak de Tweede Wereldoorlog uit en Cochrane trad in dienst als kapitein in het Royal Army Medical Corps. Hij werd krijgsgevangen genomen in Kreta op 1 juni 1941 en in het krijgsgevangenenkamp van Saloniki (en daarna ook in Hildburghausen, Elsterhorst en Wittenberg-am-Elbe) kreeg hij als Duitssprekend arts medische verantwoordelijkheid voor de andere gevangenen. 

Als medisch verantwoordelijke in het Saloniki-kamp stelde hij in de zomer van 1941 een hoge sterfte vast bij gevangenen met hongeroedeem. In de veronderstelling dat het oedeem (vochtophoping in het lichaam) te wijten was aan eiwittekort, verzocht Cochrane de Duitse kampleiding om betere voeding te serveren. Dit verzoek werd geweigerd. Cochrane herinnerde zich dan echter dat oedeem ook veroorzaakt kan worden door een tekort aan vitamine B1, de zogeheten natte beriberi. Om zijn hypothese te testen, besloot Cochrane om twintig krijgsgevangenen met oedemen tot boven de knie te selecteren als proefpersonen. Hij verdeelde deze personen in een groep die biergist (rijk aan vitamine B) kreeg en een placebogroep die vitamine C kreeg. Hij hield dit experiment geheim en kocht de nodige gist zelf op de zwarte markt.

Het aantal krijgsgevangenen met hongeroedeem daalde drastisch toen de Duitsers gist verstrekten en de calorie-inname verhoogden tot 800 cal/dag.

Cochranes ervaringen als medisch lid van de Internationale Brigades tijdens de Spaanse Burgeroorlog en later als krijgsgevangene tijdens de Tweede Wereldoorlog in Griekenland en Duitsland, leerden hem dat een groot deel van de toenmalige geneeskunde niet voldoende bewijs had om het gebruik ervan te rechtvaardigen

Hij zou later zeggen, "Ik had nog nooit van 'randomised controlled trials' gehoord, maar ik wist dat er geen echt bewijs was dat wat we te bieden hadden een effect had op tuberculose, en ik was bang dat ik het leven van sommige van mijn vrienden verkortte door onnodige interventie". Dit leidde hem ertoe om zijn naoorlogse carrière te wijden aan het promoten van de wetenschappelijke methode in de medische gemeenschap.

Na afloop van de oorlog ontving Cochrane de onderscheiding "Member of the Most Excellent Order of the British Empire" van de Britse koning George VI voor zijn 'dapper en opmerkelijk' gedrag in de kampen. In 1946 won hij ook een Rockefeller Fellowship (een beurs uitgereikt door de Rockefeller Foundation) waarmee hij zich specialiseerde in de preventieve geneeskunde aan de London School of Hygiene & Tropical Medicine. Daar werd zijn interesse in epidemiologie en gerandomiseerd onderzoek met controlegroep verder gewekt door zijn leermeester, professor Austin Bradford Hill.

In 1947, tijdens het tweede deel van zijn fellowship, ging Cochrane naar Philadelphia in de VS om daar onderzoek te verrichten in de Henry Phipps Clinic naar de radiologische beeldvorming van longtuberculose. Hij bestudeerde in het bijzonder de verschillen tussen de interpretaties van röntgenfoto's door verschillende radiologen; de zogenaamde interobserver variability (variatie tussen waarnemers), een levenslange interesse van Cochrane.

In 1948 keerde hij terug naar het Verenigd Koninkrijk om te werken op de Pneumoconiose-eenheid van het Medical Research Council in Penarth, nabij Cardiff in Zuid-Wales. Daar ging hij van start met een reeks klinische surveys van longziekten bij mijnwerkers in de koolmijngebieden rond Rhondda Fach — dit zouden grondleggende studies worden voor het gebruik van gerandomiseerd onderzoek met controlegroep (RCT, 'Randomised Controlled Trial').

Door het enorme succes van zijn aanpak werd hij door het Medical Research Council verzocht om een nieuwe Epidemiologie-eenheid op te starten. Hij werd daarom in 1960 aangesteld als hoogleraar in tuberculose en longziekten aan de "Welsh National School of Medicine" (tegenwoordig Cardiff University School of Medicine) en negen jaar later werd hij de directeur van de "Epidemiology Research Unit" in Cardiff.

In 1971 werd Cochrane uitgenodigd om de prestigieuze Rock Carling-lezing aan Harvard te geven. Het boek dat uit deze lezing voortvloeide, "Effectiveness and Efficiency: Random Reflections on Health Services" (voor het eerst in 1972 gepubliceerd), werd meteen erg invloedrijk. In het boek ijverde hij ervoor dat het autoriteitsprincipe, dat nog vaak in de geneeskunde gold, vervangen diende te worden door het principe van gevalideerd proefondervindelijk onderzoek om de doeltreffendheid van medische behandelingen te bepalen. Volgens een recensie in het British Medical Journal is "de held van het boek [...] het gerandomiseerd gecontroleerd onderzoek, en de schurken zijn de clinici in het "zorg"-gedeelte van de National Health Service (NHS), die erin falen om zulk onderzoek te verrichten of erin slagen om de resultaten te negeren als ze niet bij hun vooropgezette ideeën passen".

Eind jaren 70 begon Cochrane ook het groeiend belang in te zien van een systematisch overzicht van alle uitgevoerde trials: "Het is zonder twijfel een zware aanklacht voor ons vak dat we nog geen kritisch overzicht hebben samengesteld, per specialiteit en subspecialiteit, dat regelmatig wordt bijgewerkt, van alle relevante gerandomiseerde gecontroleerde trials".

Deze oproep leidde er mee toe dat een aantal jaar na zijn dood de Cochrane Collaboration werd opgericht, een wereldwijde non-profitorganisatie van duizenden artsen, epidemiologen en statistici die een almaar groeiende database van grondig beoordeelde systematische overzichten elektronisch ter beschikking stelt van de medische gemeenschap in de "Cochrane Database of Systematic Reviews", het voornaamste onderdeel van de Cochrane Library.

Als jongeman, in de periode na zijn studies in Cambridge, begon Cochrane zich zorgen te maken over zijn persoonlijke seksuele ontwikkeling. Hij leed aan anejaculatie, een pathologische aandoening waarbij men niet meer kan ejaculeren. Hij kon op weinig sympathie rekenen van de Britse artsen die hij raadpleegde, wat hem ertoe aanzette om in 1931 naar Duitsland te reizen om daar psychoanalyse te ondergaan bij Theodor Reik, een van de eerste en meest prominente studenten van Sigmund Freud. Aanvankelijk vonden deze sessies plaats in Berlijn, maar omdat Theodor Reik een jood was en Adolf Hitler aan zijn opmars was begonnen in Duitsland, volgde Cochrane Reik eerst naar Wenen en vervolgens naar Den Haag naarmate de dreiging van Hitler groeide. De psychoanalyse had bij hem geen succes en de aandoening bleef hem voor de rest van zijn leven parten spelen. Zijn verblijf in Europa leverde hem echter wel een enorme talenkennis op die hem later in de kampen van pas zou komen, evenals een diepe haat voor het fascisme, en een uitermate sceptische houding tegenover niet alleen psychoanalyse, maar alle proefondervindelijk pover onderbouwde theorieën. In zijn latere leven zou Cochrane het hele domein van de psychiatrie veroordelen "voor het gebruiken van een groot aantal therapieën waarvan de doeltreffendheid niet bewezen is" en die "kortweg ondoeltreffend" zijn.

Cochrane stierf in 1988 na een slepende ziekte ten gevolge van kanker. Zijn leven staat beschreven in een autobiografie die hij samen met Max Blythe schreef: "One Man's Medicine: An Autobiography of Professor Archie Cochrane" (1989). In het overlijdensbericht voor het "British Medical Journal" dat hij zelf pende, beschreef hij zichzelf als "een man met ernstige porfyrie die te veel rookte en die het moest doen zonder de troost van een vrouw, een religieus geloof of een prijs voor verdienste - maar hij heeft het nog niet zo slecht gedaan."

Zijn zus Helen zou pas in 2002 overlijden, mede dankzij de tussenkomst van haar broer die een initiële diagnose van dementie bij haar in vraag stelde. Verder onderzoek leidde tot de ontdekking dat zowel zijn zus als Archie Cochrane zelf aan porfyrie leden, een potentieel levensbedreigende erfelijke aandoening. Omdat hij zich zorgen maakte dat andere leden van zijn familie ook de aandoening zouden kunnen hebben, verzocht hij 153 verwanten om monsters van hun urine en stoelgang. 152 van hen stuurden de monsters. Over deze anekdote zei Iain Chalmers, een van de stichtende leden van de Cochrane Collaboration, dat ze "de essentie van Archie Cochrane in een notendop samenvat".





</doc>
<doc id="3777621" url="https://nl.wikipedia.org/wiki?curid=3777621" title="Vlaswarkruid">
Vlaswarkruid

Vlaswarkruid ("Cuscuta epilinum") is een parasiterende, eenjarige plant op vlas en behoort tot de windefamilie ("Convolvulaceae"). De soort komt van nature voor in Europa, Noord-Afrika, Oost-Azië, Anatolië, Noord-Amerika en Rusland. In België is Vlaswalkruid niet meer waargenomen sinds 1938. De soort staat op de Nederlandse Rode Lijst van planten als verdwenen uit Nederland. Het aantal chromosomen is 2n = 42.

De plant heeft geen bladgroen en heeft een niet of weinig vertakte, groenachtig gele, 30 - 50 cm lange en 0,5 - 1 mm dikke stengel met zuigworteltjes (haustoriën), waarmee het zich aan de gastheer hecht en voedingsstoffen uit de gastheerplant opneemt. De plant kan zelf niet assimileren.

De plant bloeit van juni tot in augustus met geelachtige, vijftallige, ongesteelde bloemen, die in 10 - 12 mm grote kluwens bij elkaar zitten. De bloemen hebben een wijde kroon en kelk, die dezelfde lengte hebben. De naar binnen gebogen, breed-driehoekige tot eironde kelkslippen zijn spits of toegespitst en liggen aan de onderkant over elkaar heen. De gelige, 2,5 - 3 mm grote bloemkroon is aan het begin van de bloei klokvormig, maar wordt al snel kroesvormig. De kroonbuis is iets langer tot twee keer zo lang als de driehoekige, spitse tot iets stompe slippen. De rechtopstaande, tegen de krooon aangedrukte kroonschubben zijn spatelvormig en afgeknot tot breed uitgerand. De stijl met stempel is korter of even lang als het vruchtbeginsel. Het vruchtbeginsel heeft twee stijlen. De bloemen worden vooral door graafwespen bestoven, maar ook zelfbestuiving is mogelijk.

De afgeplatte, bolvormige vrucht is een 3,5 mm lange doosvrucht met grijsgele tot donkergrijze, eivormige of bijna ovale, ruwe, 1 -2 mm grote zaden. Vaak zitten er twee zaden aan elkaar vast.
Vlaswarkruid kwam in België en Nederland vroeger voor op vlas.




</doc>
<doc id="3777995" url="https://nl.wikipedia.org/wiki?curid=3777995" title="Het sublieme">
Het sublieme

Het sublieme is een begrip uit de filosofie, meer in het bijzonder een esthetische kwaliteit die verwijst naar het onbevattelijke van wat groots is. Vaak wordt het ook aangeduid met de Duitse term 'Das Erhabene'. De filosofische connotatie is wezenlijk anders dan die van de term subliem in het dagelijks taalgebruik. In de tijd van de romantiek werd het vaak in verband gebracht met de overweldigende natuur.
Filosofen als Edmund Burke en Immanuel Kant maakten met betrekking tot het oordeelsvermogen al in de achttiende eeuw een onderscheid tussen het schone en het sublieme: daar waar het schone harmonie tussen verbeelding en rede impliceert en gaat over welgeproportioneerde vormen, verwijst het sublieme naar disharmonische, onregelmatige, niet te bevatten en daarmee vaak ook angstwekkende vormen. 'Alle dingen die, op welke manier dan ook angstaanjagend zijn of verband houden met iets verschrikkelijks, of een vergelijkbare uitwer­king hebben als angst en afschuw, zijn een bron van het sublieme', schreef Burke over dat laatste: 'Ze zijn in staat de sterkste emotie op te wekken die de geest kan ondergaan'. Het kan mede verklaren waarom de mens vaak gefascineerd wordt door dingen die hij eigenlijk verafschuwt of toch wil kijken naar dingen die hij eigenlijk niet wil zien, zoals rampen.

Het begrip van het sublieme wordt vaak gebruikt in de kunstfilosofie. Belangrijke denkers die in recente tijden uitwerking gaven aan het begrip zijn Barnett Newman, Theodor Adorno en Jean-François Lyotard. Lyotard noemde het object van de sublieme ervaring 'het hier en het nu'.





</doc>
<doc id="3779209" url="https://nl.wikipedia.org/wiki?curid=3779209" title="Georges Delbastée">
Georges Delbastée

Georges Léon Jules Delbastée (Sint-Jans-Molenbeek, 24 december 1864 - Casablanca, 1 juli 1944) was een Belgisch arts en volksvertegenwoordiger.

Delbastée behaalde zijn diploma van doctor in de geneeskunde aan de ULB (1887). Hij specialiseerde zich in de psychiatrie en, gevestigd in Brussel, werkte hij onder meer voor socialistische ziekenkassen en onder meer voor de Brusselse coöperatie "La Maison du Peuple".

Hij trad ook toe tot de Belgische Werkliedenpartij en was van 1894 tot 1912 gemeenteraadslid van Brussel. Hij werd ook voorzitter van de Commissie Burgerlijke Godshuizen.

In 1900 werd hij tot socialistisch volksvertegenwoordiger verkozen voor het arrondissement Brussel en vervulde dit mandaat tot in 1910. Van 1905 tot 1910 was hij secretaris van de Kamer.

Hij was docent psychiatrie aan de Université Nouvelle, de afscheuring van de ULB.

In het parlement bekommerde hij zich om de gezondheid van de soldaten. Dat de mentale toestand van sommige soldaten achteruit ging, schreef hij toe aan de harde discipline en stelde dat het niet te verwonderen was dat men er gek van werd. Daarom moest het leger geneesheren aanwerven, meende hij, die gespecialiseerd waren in de psychiatrie. Hij wees ook op de gevaren van vervuild water. 




</doc>
<doc id="3779225" url="https://nl.wikipedia.org/wiki?curid=3779225" title="Julien Delbeke">
Julien Delbeke

Julien Edouard Delbeke (Torhout, 14 januari 1859 - Roeselare, 11 februari 1916) was een Belgisch volksvertegenwoordiger.

Delbeke volgde het middelbaar onderwijs aan het Klein Seminarie Roeselare (1873-1879) en raakte nauw betrokken bij de Blauwvoeterij.

Hij studeerde geneeskunde aan de Katholieke Universiteit Leuven. Tijdens zijn studies was hij medestichter van de "Westvlaamsche Gilde" (1880). Samen met Emiel Lauwers stichtte hij in 1882 het blad "Onze Vlaamsche Wekker" en in 1886 was hij medestichter van de "Vlaamsche Strijdersbond".

In 1886-1887 vestigde hij zich als arts in Roeselare. Hij werd opgenomen in de Vlaamsgezinde lettergilde "De Vriendschap", waar hij in 1892 voorzitter van werd. Samen met Ferdinand Callebert en anderen werkte hij van daaruit aan de verbetering van het culturele aanbod in de stad.

Hij werd politiek actief en werd in 1896 verkozen tot gemeenteraadslid en gekozen tot schepen van Roeselare.

In 1904 werd hij verkozen tot katholiek volksvertegenwoordiger voor het arrondissement Roeselare-Tielt en vervulde dit mandaat tot aan zijn dood. Hij werkte voornamelijk op twee vlakken:

Delbeke was ook letterkundig actief. 




</doc>
<doc id="3779367" url="https://nl.wikipedia.org/wiki?curid=3779367" title="Marith Volp">
Marith Volp

Marie-Janne Judith (Marith) Volp (Utrecht, 2 oktober 1972) is een Nederlands politicus namens de PvdA. Sinds 13 september 2013 is ze lid van de Tweede Kamer.

Volp studeerde geneeskunde aan de Universiteit van Amsterdam en volgde aansluitend de huisartsenopleiding aan de Vrije Universiteit. In 2005 ging ze werken als huisarts. Ze was voorzitter van de Vereniging van Nederlandse Vrouwelijke Artsen (VNVA).

Volp stond op de 46ste plaats van de PvdA-kandidatenlijst voor de Tweede Kamerverkiezingen van november 2012. Op 3 september 2013 werd ze geïnstalleerd als lid van de Tweede Kamer ter vervanging van Pierre Heijnen. In de Tweede Kamer voert ze de portefeuille langdurige zorg, zedendelicten en verslaving. Ze is lid van de Tweede Kamercommissie Gezondheid, welzijn en sport en van die van de Rijskuitgaven. Sinds dat ze parlementslid is, is ze nog maar één dag per week huisarts. 

Als politicus is ze voorstander van het behoud van het medisch beroepsgeheim. Ze komt ook op voor betere bescherming van prostituées die in de mensenhandel terechtkomen en zet zich verder onder meer in voor het terugdringen van misbruik van alcohol. Vergeefs deed ze een poging om te voorkomen dat alcoholproducenten nog langer sportevenementen mogen sponsoren. Op 9 februari 2016 diende ze een actieplan in tegen het in Nederland besnijden van meisjes. In oktober 2016 verzette ze zich tegen een biertegoed actie van bierbrouwerij Heineken. Ze wilde dat de actie werd stopgezet. 

Op 8 december 2016 dreigde ze uit de PvdA-fractie te stappen als haar partij het indienen van een aangepaste PVV-motie over de ouderenzorg niet mede zou ondertekenen. De PvdA zou daarmee de enige Tweede Kamer-fractie zijn die de motie niet zou ondersteunen. Uiteindelijk zwichtte PvdA-fractieleider Diederik Samsom voor Volp en werd de motie ook door de PvdA ondertekend. Tot dan hanteerde de fractie het standpunt om onder geen enkele motie van de PVV een handtekening te zetten, omdat PVV-partijleider Geert Wilders in maart 2014 toegezegd had zich hard te maken voor minder Marokkanen in de stad Den Haag. In de motie werd het kabinet opgeroepen om voorwaarden op te stellen die ervoor zorgen dat de kwaliteit van de ouderenzorg gewoon goed is, een direct gevolg van een manifest over de ouderenzorg van sportjournalist Hugo Borst. Dat de motie door alle fracties in de Tweede Kamer ondertekend werd, was een unicum in de Nederlandse parlementaire geschiedenis.

Volp is gescheiden. Tot september 2015 droeg zij de achternaam "Rebel-Volp".


</doc>
<doc id="3780001" url="https://nl.wikipedia.org/wiki?curid=3780001" title="Pulsilogium">
Pulsilogium

Het pulsilogium is een van de eerste medische instrumenten in de geschiedenis van de geneeskunde. 

Het pulsilogium werd gebruikt om de polsslag te meten. Sommige bronnen schrijven de uitvinding toe aan Sanctorius van Padua (1561-1636). 
Andere bronnen schrijven de uitvinding van het pulsilogium toe aan Galileo Galilei (1564 - 1642). 

Ten tijde van Galileo bestond er geen methode om de polsslag te meten. Men vermoedde in die tijd al wel dat de polsslag een indicatie was voor gezondheid of ziekte. Men kon toen de polsslag alleen maar beschrijven als snel, traag of normaal. Galileo vroeg zich echter af wat de betekenis was van 'snel', 'traag' of 'normaal'. Om hier betekenis aan te geven moest men in staat zijn om tijd te kunnen meten. De in die tijd reeds bestaande toren klokken, water klokken of zonnewijzers waren hiervoor niet geschikt. Galileo ontwierp daarop een eenvoudige machine gebaseerd op een pendulum. Hij hing een lood aan een touwtje. Het touwtje liet hij over een schaal lopen. Vervolgens liet hij het lood schommelen aan het touw. Met zijn vinger maakte hij het touw korter of langer totdat de pendelbeweging synchroon liep met de polsslag van de patiënt. De polsslag werd dan gemeten in centimeter touw, wat voor het eerst een objectief, meetbaar en herhaalbaar gegeven opleverde. In 1620 zou Santoria Santoria het instrument verfijnd hebben om onder andere de ademhalingsfrequentie te meten. Honderd jaar later zou de wetenschapper de la Croix het pulsilogium gebruiken om de hartfunctie te testen.


</doc>
<doc id="3781151" url="https://nl.wikipedia.org/wiki?curid=3781151" title="Externe enkelband">
Externe enkelband

Een externe enkelband is een voorbeeld van biomimetica. De werking van de interne enkelband (ligament) wordt nagebootst waardoor haar eigenschappen worden versterkt. In de enkel zitten verschillende ligamenten die ervoor zorgen dat de botstructuren bij elkaar worden gehouden. 

De belangrijkste enkelband is het ligamentum talofibulare anterior. Dit verbindt het sprongbeen (talus) in de voet met het kuitbeen (fibula) van het onderbeen. Bij een verstuiking van de enkel is dit meestal de enkelband die gerekt of gescheurd wordt. Dit gebeurt wanneer de botten te ver uit elkaar bewegen door een grote externe kracht. Door een externe enkelband aan te leggen in dezelfde richting als dit ligament kan deze verzwikking worden voorkomen.

De externe enkelband kan dus worden gezien als een vorm van bescherming tegen het verstuiken van de enkel. Andere vormen van bescherming zijn braces en tapen.


</doc>
<doc id="3781899" url="https://nl.wikipedia.org/wiki?curid=3781899" title="Licor Beirão">
Licor Beirão

Licor Beirão is een Portugese likeur met een alcoholpercentage van 22%. Het recept van de Licor Beirão is een geheim, maar de producent J. Carranca Redondo, Lda laat wel weten dat het twee maal wordt gedestilleerd van zaden en planten van over de hele wereld waaronder Maleisië, Thailand en Brazilië. Het wordt uitsluitend in Portugal gemaakt.



</doc>
<doc id="3781930" url="https://nl.wikipedia.org/wiki?curid=3781930" title="Paul Marie Delvaux">
Paul Marie Delvaux

Paul Marie Joseph Delvaux (Rochefort, 14 oktober 1839 - 13 juni 1916) was een Belgisch volksvertegenwoordiger.

Delvaux was een zoon van de arts Louis Delvaux en van Thérèse-Marie Moncheur. Hij trouwde met Gabrielle Orban.

Hij behaalde zijn diploma van doctor in de geneeskunde aan de Universiteit Luik in 1863 en vestigde zich in zijn geboortedorp.

Hij was er gemeenteraadslid van 1866 tot 1912. Hij oefende het mandaat van burgemeester uit van 1870 tot 1884 en van 1890 tot 1912.

In 1892 werd hij verkozen tot katholiek volksvertegenwoordiger voor het arrondissement Dinant en vervulde dit mandaat tot in 1900.




</doc>
<doc id="3781995" url="https://nl.wikipedia.org/wiki?curid=3781995" title="Victor Delporte (1855-1914)">
Victor Delporte (1855-1914)

Victor Alfred Louis Delporte (Dour, 18 augustus 1855 - 20 maart 1914) was een Belgisch volksvertegenwoordiger.

Delporte promoveerde tot doctor in de geneeskunde aan de Katholieke Universiteit Leuven in 1879 en vestigde zich in Dour.

In 1893 stichtte hij de Fédération Catholique Boraine. 

Hij werd tweemaal katholiek volksvertegenwoordiger voor het arrondissement Bergen, van mei 1900 tot mei 1904 en van mei 1908 tot aan zijn dood.

Er is een Rue Victor Delporte (vroeger Rue du Calvaire) in Dour.




</doc>
<doc id="3782855" url="https://nl.wikipedia.org/wiki?curid=3782855" title="FIGO-classificatie">
FIGO-classificatie

De FIGO-classificatie is het door de Fédération Internationale de Gynécologie et d'Obstétrique (FIGO) voorgesteld systeem voor het indelen van gynaecologische tumoren. Het FIGO-classificatie wordt in de gynaecologie naast de TNM-classificatie van maligne tumoren ingezet.

De FIGO-stadia worden als volgt gedefinieerd:

Bij de diverse gynaecologische tumoren worden de FIGO-stadia vervolgens vaak fijner onderverdeeld op grond van specifieke criteria.




</doc>
<doc id="3783330" url="https://nl.wikipedia.org/wiki?curid=3783330" title="Facetartrose">
Facetartrose

Facetartrose is artrose (slijtage) van de facetgewrichtjes van de ruggenwervels. 

De wervels steunen met steeds twee gewrichtjes op de onderliggende wervel. Soepel en pijnloos bewegen van de wervels ten opzichte van elkaar wordt mogelijk door het kraakbeen op de gewrichtjes en synoviale vloeistof als smeermiddel. Als door slijtage (ouderdom) het kraakbeen dunner wordt of verdwijnt en synoviale vloeistof minder wordt, kan bewegen pijnlijk worden. Artrose kan leiden tot een ontsteking, en wordt dan artritis genoemd, in het geval van facetartrose dus facetartritis.

Lumbale facetartrose (artrose in de lendenwervels) is een mogelijke oorzaak van (chronische) lage rugpijn (facetsyndroom).

Zoals bij alle vormen van artrose is er geen genezing bekend; kraakbeen dat verdwenen is komt niet meer terug. Behandeling bestaat zodoende uit pijnbestrijding. Ook oefentherapie kan een optie zijn ter bestrijding van de symptomen. 



</doc>
<doc id="3783332" url="https://nl.wikipedia.org/wiki?curid=3783332" title="Methaqualon">
Methaqualon

Methaqualon (IUPAC-naam: 2-methyl-3-"o"-tolyl-4-chinazolon) is een chemische stof die als geneesmiddel werd gebruikt, met name als slaapmiddel. Het is inmiddels niet meer in de handel maar wordt illegaal gemaakt voor gebruik als verdovend middel.

Methaqualon is een geneesmiddel dat voorkomt uit het onderzoek voor gebruik tegen malaria. Het is net als kinine een quinazolonverbinding. Echter heeft het middel geen werking bij malaria maar wel een remmende werking op het centraal zenuwstelsel. Dit effect kenmerkt zich door sedering. Deze sedering wordt versterkt door andere middelen die sedering kunnen veroorzaken zoals chloorpromazine, reserpine en barbituraten.

Methaqualon is wereldwijd in de handel geweest tussen het midden van de jaren zestig en begin jaren tachtig. Sinds het einde van de jaren tachtig is handel in methaqualon niet meer toegestaan in de meeste landen in de wereld. Het wordt nu beschouwd als illegaal.

Inmiddels zijn veel veiligere middelen voorhanden. In medisch handelen is daarom geen plaats meer voor methaqualon.

Methaqualon werkt sederend. Daardoor werd het als slaapmiddel gebruikt. Mogelijk werd het ook gebruikt voor angstklachten. Het zou ook werkzaam zijn tegen hoest en pijn.

Difenhydramine (Benadryl) was een antihistaminicum dat gebruikt werd bij allergische hoest en was bekend vanwege de sederende bijwerking. In combinatie met methaqualon nam de sederende werking toe. Methaqualon werkte sterker en langer, wat wenselijk was bij het gebruik als slaapmiddel. Dit effect werd ook waargenomen wanneer methaqualon gebruikt werd in combinatie met alcohol.

Etodroxizine (Indunox) is ook een antihistaminicum met een sederende bijwerking. Net als difenhydramine werd het daarom gecombineerd met methaqualon.

Uit onderzoek is gebleken dat methaqualon bij toenemende dosering geen toenemend effect had. Tevens werd geconstateerd dat het plotseling staken van methaqualon leidde tot ernstige onthoudingsverschijnselen (vergelijkbaar met die van alcohol- en barbituraatgewenning). Tevens werd waargenomen dat er een behoefte was het gebruik voort te zetten en dat er een onvermogen bestond op eigen initiatief te staken. De conclusie was dan ook dat methaqualon moest beschouwd worden als een middel dat verslavend kan zijn.

De hoeveelheid waarbij overdosering een probleem wordt is afhankelijk van een aantal factoren zoals eerder gebruik. Schattingen variëren van 4 tot 40 tabletten. In ongeveer 5% van de gevallen leidt dit tot de dood, soms acuut. Omdat methaqualon snel wordt opgenomen in het bloed en snel verdeeld wordt over de lichaamsweefsels werkt het lichaam als een enorm reservoir. Overdosering is daarom moeilijk te behandelen. Er is geen specifiek antidotum.

Onder studenten in de Verenigde Staten was het een populair middel om tot rust te komen in drukke periodes. Dit werd aangeduid met "luding out". Omdat methaqualon vaak gebruikt werd in combinatie met alcohol was er een risico op "ongelukken" (overdosering).

Methaqualon is een middel met een sterke structuurverwantschap en werking aan barbituraten. Het kan worden gemaakt uit antranilzuur.

In het buitenland (met name de Angelsaksische landen) werd methaqualon in de handel gebracht als "Quaalude.". In Duitsland werd het verkocht onder de naam Normi-Nox, in Spanje als Somnomed. In Nederland was het in de handel onder de merknamen Isonox(combinatie met etodroxizine), Mandrax(combinatie met difenhydramine), Metodril(combinatie met difenhydramine) en Revonal.

Het middel werd ook recreatief gebruikt. Aan het eind van de jaren zestig en begin jaren zeventig was het gebruik van geneesmiddelen zonder toezicht sociaal geaccepteerd. Methaqualon had zodoende ook een groot aantal bijnamen zoals: "buttons", "love drug", "quads", "quay". Mandrax stond bekend als "mandies" en "mandrakes".
Omdat de tabletten vrij groot waren, stonden ze ook wel bekend als "disco biscuits", "love biscuits" of "gorilla biscuits" (de herkomst van de naam van de band "Gorilla Biscuits").

Methaqualon (Quaalude) is representatief voor een groep middelen die bekendstonden als "Ludes" . Het is een typisch voorbeeld van een "downer" (in tegenstelling tot een "upper").
Hoewel de handel in methaqualon officieel is gestopt wordt het nog veel illegaal gemaakt, vooral in Afrika en Azië. Het is daar een populair middel onder verslaafden. Volgens de autoriteiten in Zuid-Afrika is methaqualon het meest gebruikte synthetische verdovend middel in omloop. Mandrax, marijuana en tabak werden gemengd en gerookt als "witpyp".

Methaqualon is in verband gebracht met de dood van onder andere:

Het nummer "Flakes" op het album "Sheik Yerbouti" (1979) van Frank Zappa bevat de tekst: "Wanna buy some Mandies, Bob?". Dit zou een verwijzing zijn naar het Mandrax-gebruik van Bob Dylan.

Bill Cosby zou dit middel aan vrouwen gegeven hebben, om hen te sederen alvorens hen te misbruiken.

Methaqualon is gebruikt in een aantal handelspreparaten:



</doc>
<doc id="3784914" url="https://nl.wikipedia.org/wiki?curid=3784914" title="Nicanor Padilla">
Nicanor Padilla

Nicanor E. Padilla (Lingayen, 10 januari 1852 - 1936) was een Filipijns medicus en politicus.

Nicanor Padilla werd geboren op 11 januari 1852 in Lingayen in de Filipijnse provincie Pangasinan. Hij behaalde in 1871 een bachelor of arts-diploma aan het Ateneo de Manila. Aansluitend studeerde hij medicijnen aan de University of Santo Tomas, waar hij in 1877 zijn "licenciado en Medicina y Cirujia" behaalde. Na zijn afstuderen was hij jarenlang als arts werkzaam. In 1907 werd hij namens het 1e kiesdistrict van Pangasinan gekozen in de Filipijnse Assemblee.

Padilla overleed in 1936. Met zijn eerste vrouw Ramona Dizon kreeg hij een dochter Aurora. Nadat Ramona in 1888 bij een cholera-epidemie overleed, hertrouwde hij met Isabel Bibby. Met haar kreeg hij nog negen kinderen: Narciso, Sabino, Augusto, Benedicto, Felix, Carmen, Florencia, Ambrosio en Nicanor jr. Hun zoon Ambrosio Padilla werd later bekend als basketballer op de Olympische Spelen en was daarna Sollicitor-General van de Filipijnen en jarenlang lid van de Senaat van de Filipijnen.



</doc>
<doc id="3785149" url="https://nl.wikipedia.org/wiki?curid=3785149" title="Archipelvlek">
Archipelvlek

Een archipelvlek is een veel voorkomende, onschuldige, aangeboren blauw-grijze gepigmenteerde pigmentvlek bij baby's en jonge kinderen. Onder meer kinderen met een Aziatische of negroïde achtergrond hebben een grote kans op archipelvlekken. Bij blanke kinderen komt het weinig voor. 

Het is een blauwzwarte, grijsgrauwe of soms donkerbruine vlek met golvende grenzen en een onregelmatige vorm. De vlekken kunnen overal op de huid voorkomen maar zitten meestal op de stuit en de rug. De vlek ziet er dan extra donker, soms zelfs zwart-blauw uit. De grootste vlek zit meestal boven de billen. De afmetingen variëren van 1 centimeter tot wel 30 centimeter of groter.

In het eerste levensjaar worden de plekken als regel donkerder van kleur. In de jaren daarna worden de plekken juist lichter en op het eind van de kleuterleeftijd zullen de meeste archipelvlekken verdwenen zijn. Hoe kleiner de vlek, hoe groter de kans dat hij uiteindelijk zal verdwijnen. De vlekken verdwijnen vanzelf na 3 tot 5 jaar of vervagen aanzienlijk tegen de puberteit.

Een archipelvlek kan na de geboorte nog wel eens aangezien worden voor een blauwe plek als gevolg van een geboortetrauma of wordt ten onrechte aangezien als sporen van kindermishandeling.

Archipelvlekken werden vroeger Mongolenvlek genoemd, naar het Engelse "Mongolian spot". De term "Mongolenvlek" suggereert ten onrechte een associatie met het syndroom van Down. Door de blauwachtige kleur van de vlek werd vroeger de spottende naam "blauwe" in Nederland vaak gebruikt voor mensen van Indonesische afkomst. Misvattingen over de archipelvlek bestaan overigens al eeuwenlang: Hippocrates, de grondlegger van de geneeskunde, meende dat de plekken ontstonden tijdens de zwangerschap als gevolg van een klap tegen de buik van de zwangere moeder.



</doc>
<doc id="3786078" url="https://nl.wikipedia.org/wiki?curid=3786078" title="Musculus tibialis posterior">
Musculus tibialis posterior

De musculus tibialis posterior of achterste scheenbeenspier is de meest centraal gelegen spier van alle onderbeenspieren, en ligt in het achterste (posterior) deel van het onderbeen. De achterste scheenbeenspier speelt een hoofdrol bij handhaven van de stabiliteit van het menselijk been. 

De bloedvoorziening verloopt middels de achterste scheenbeenslagader en de bezenuwing door de scheenbeenzenuw. 
De achterste scheenbeenspier ontspringt aan de binnenste achterzijde van het scheenbeen en kuitbeen. De spier is ook verankerd aan de membrana interossea. De pees loopt naar beneden langs de enkel en eindigt in drieën middels de aanhechting aan de voetwortelbeentjes: os cuneiforme, os cuboides, os naviculare en het oppervlak van het os cuneiforme mediale en als derde het sustentaculum tali van het hielbeen.

Naast de hoofdrol bij stabilisatie fungeert contractie van de achterste scheenbeenspier ook bij inversie en helpt bij plantairflexie van de voet bij de enkel. De achterste scheenbeenspier speelt ook een grote rol in de ondersteuning van de voetzool. Dysfunctie van de achterste scheenbeenspier, waaronder ook ruptuur van de pees van de musculus tibialis posterior, kan leiden tot platvoeten bij volwassenen alsook tot valgusdeformatie als gevolg van niet tegengewerkte eversie als inversie achterwege blijft.



</doc>
<doc id="3786092" url="https://nl.wikipedia.org/wiki?curid=3786092" title="Pijnladder">
Pijnladder

De pijnladder is een stappenplan voor de medicamenteuze behandeling van pijn. Het is oorspronkelijk ontwikkeld door de Wereldgezondheidsorganisatie (WHO) voor het behandelen van pijn bij kanker. Dit behandelschema wordt tegenwoordig bij de behandeling van alle nociceptieve pijn gevolgd.

De pijnladder van de WHO bestaat uit drie treden. Bij onvoldoende pijnstilling gaat men over op de volgende stap.

Stap twee wordt bij de behandeling van pijn bij kanker vaak overgeslagen. De meerwaarde van deze tussenstap is niet bewezen en geeft relatief gezien meer bijwerkingen dan de sterkere opiaten uit stap drie. Bij andere vormen van chronische pijn kan stap twee eventueel wel worden toegepast.

Middelen uit stap drie worden vaak gecombineerd met middelen uit stap één vanwege de verschillende werkingsmechanismen van deze groepen pijnstillers. De pijn wordt zo op verschillende manieren bestreden.

Vaak wordt er in stap drie nog onderscheid gemaakt tussen orale, rectale en transdermale toediening en ‘stap 4’, parenterale toediening van opiaten.

Neuropathische pijn reageert vaak niet op de klassieke analgetica die gebruikt worden bij nociceptieve pijn. Uitzonderingen zijn tramadol en oxycodon. Verder worden onder andere anti-epileptica, antidepressiva en capsaïcine toegepast voor de behandeling van neuropathische pijn. Wanneer er sprake is van een combinatie van nociceptieve pijn en neuropathische pijn, kunnen deze geneesmiddelen worden toegevoegd aan de klassieke analgetica uit de pijnladder.




</doc>
<doc id="3786173" url="https://nl.wikipedia.org/wiki?curid=3786173" title="Scheenbeenzenuw">
Scheenbeenzenuw

De scheenbeenzenuw of nervus tibialis is een tak van de nervus ischiadicus. De scheenbeenzenuw loopt van de plexus sacralis door de knieholte naar het scheenbeen en splits daar in de nervus plantaris medialis en lateralis.

In de knieholte (fossa poplitea) splitst de scheenbeenzenuw vertakkingen af naar de kuitspier (musculus gastrocnemius), musculus popliteus, scholspier (musculus soleus) en de voetzoolspier (musculus plantaris), een vertakking naar het kniegewricht en een vertakking die als nervus suralis met een deel van de kuitbeenzenuw naar de laterale zijde van de voet loopt. 

Onder de scholspier loopt de zenuw dicht langs het scheenbeen (tibia) en innerveert de achterste scheenbeenspier (musculus tibialis posterior), de lange en korte teenbuigspieren. De zenuw komt de voet binnen achter het mediale enkeluitsteeksel. Hier loopt de zenuw verder met de flexor retinaculum in gezelschap van de achterste scheenbeenslagader. 

In de voet splitst de zenuw in mediaal en lateraal plantaire vertakkingen: de nervus plantaris medialis en lateralis



</doc>
<doc id="3787061" url="https://nl.wikipedia.org/wiki?curid=3787061" title="3-hydroxybutanal">
3-hydroxybutanal

3-hydroxybutanal is een organische verbinding die een aldehyde- en een alcoholfunctie bezit. Het is het meest eenvoudige aldol. De zuivere stof komt voor als een olieachtige, kleurloze tot lichtgele vloeistof met een prikkelende geur.

De verbinding wordt bereid door een aldol-reactie van twee moleculen acetaldehyde, in aanwezigheid van een base zoals natriumhydroxide:

3-hydroxybutanal kan gemakkelijk dehydrateren, waarbij crotonaldehyde ontstaat:

Met behulp van Raneynikkel als katalysator kan 3-hydroxybutanal gehydrogeneerd worden tot 1,3-butaandiol.


</doc>
<doc id="3787086" url="https://nl.wikipedia.org/wiki?curid=3787086" title="Kraamkliniek">
Kraamkliniek

Een kraamkliniek is een ziekenhuis voor bevallingen.

Het bevallen in een kraamkliniek was voor veel vrouwen een prettig alternatief naast thuis bevallen of bevallen in een ziekenhuis. Men bleef meestal tien dagen in de kraamkliniek. Pas eind jaren 70 werd het mogelijk poliklinisch te bevallen. Omdat kraamklinieken minder bevallingen deden gingen er steeds meer kraamklinieken dicht, of werden opgenomen in ziekenhuizen. 

Bekende kraamklinieken waren:

In de voormalige kraamkliniek van Rotterdam werd in 1975 een kantongerecht gevestigd. Het gebouw heette De Magistraat en werd later verbouwd tot appartementen. Er was niet genoeg belangstelling, en in 2005 werd het verbouwd tot luxe woonzorgvoorziening voor ongeveer veertig ouderen van de woonzorgorganisatie Domus Magnus. 

Er bestaat sinds 1999 een tijdschrift met de naam Kraamkliniek.


</doc>
<doc id="3787094" url="https://nl.wikipedia.org/wiki?curid=3787094" title="Zwarte koekoek">
Zwarte koekoek

De zwarte koekoek ("Cuculus clamosus") is een koekoekssoort uit het geslacht "Cuculus". 

Deze soort komt voor in Afrika, bezuiden de Sahara en telt 2 ondersoorten:



</doc>
<doc id="3787105" url="https://nl.wikipedia.org/wiki?curid=3787105" title="Sulawesisperwerkoekoek">
Sulawesisperwerkoekoek

De Sulawesisperwerkoekoek ("Cuculus crassirostris") is een koekoekssoort uit het geslacht "Cuculus". 

Deze soort is endemisch in de bergen van Noord- en Centraal-Sulawesi (Celebes).



</doc>
<doc id="3787114" url="https://nl.wikipedia.org/wiki?curid=3787114" title="Afrikaanse koekoek">
Afrikaanse koekoek

De Afrikaanse koekoek ("Cuculus gularis") is een soort koekoek uit het geslacht "Cuculus". De soort komt voor in Sub-Saharisch Afrika.

De vogel is gemiddeld 32 cm lang en weegt 110 g. Deze koekoek lijkt zeer sterk op de gewone koekoek "C. canorus" die 's zomers in Eurazië voorkomt. Hij verschilt slechts in details, zoals de heldergele snavel waarbij het geel doorloopt tot de mondhoeken en het donker van de snavel minder ver doorloopt. Er bestaat geen bruine vorm bij het vrouwtje, maar soms hebben vrouwtjes een roodbruine vlek boven op de borst. Onvolwassen vogels zijn doffer grijs, maar niet bruin. De witte stippels op de staart zijn breder dan bij de gewone koekoek.

Deze soort komt voor in grote delen van Afrika, bezuiden de Sahara. Er zijn geen ondersoorten (vroeger werd "C. canorus" als ondersoort beschouwd). Het is een vogel van half open gebieden met bos. De vogel mijdt dicht regenwoud, maar ook halfwoestijnen en andere droge gebieden.

De grootte van de wereldpopulatie is niet gekwantificeerd. De vogel is wijd verspreid en redelijk algemeen. Men veronderstelt dat de soort in aantal stabiel is. Om deze redenen staat de Afrikaanse koekoek als niet bedreigd op de Rode Lijst van de IUCN. 


</doc>
<doc id="3787119" url="https://nl.wikipedia.org/wiki?curid=3787119" title="Kortvleugelkoekoek">
Kortvleugelkoekoek

De kortvleugelkoekoek ("Cuculus micropterus") is een koekoekssoort uit het geslacht "Cuculus". 

Deze soort komt voor van Pakistan en India, Sri Lanka oostelijk tot Indonesië en noordelijk tot China en Rusland en telt 2 ondersoorten:



</doc>
<doc id="3787124" url="https://nl.wikipedia.org/wiki?curid=3787124" title="Kleine koekoek">
Kleine koekoek

De kleine koekoek ("Cuculus poliocephalus") is een koekoekssoort uit het geslacht "Cuculus". 

Deze soort komt voor in Zuid- en Oost-Azië, met name van zuidoostelijk Siberië en Japan tot zuidelijk China, noordelijk Zuidoost-Azië en de Himalaya. Ze overwinteren in India, Sri Lanka en Oost-Afrika.



</doc>
<doc id="3787127" url="https://nl.wikipedia.org/wiki?curid=3787127" title="Madagaskarkoekoek">
Madagaskarkoekoek

De madagaskarkoekoek ("Cuculus rochii") is een koekoekssoort uit het geslacht "Cuculus". 

Deze soort is een endemische broedvogel op Madagaskar maar het overwinteringsgebied is veel groter en omvat ook een deel van Oost-Afrika.



</doc>
<doc id="3787135" url="https://nl.wikipedia.org/wiki?curid=3787135" title="Heremietkoekoek">
Heremietkoekoek

De heremietkoekoek ("Cuculus solitarius") is een koekoekssoort uit het geslacht "Cuculus". 

Deze soort komt voor in Afrika, bezuiden de Sahara.



</doc>
<doc id="3787177" url="https://nl.wikipedia.org/wiki?curid=3787177" title="Aidsreferentiecentrum">
Aidsreferentiecentrum

Een Aidsreferentiecentrum (ARC) is een centrum dat zich gespecialiseerd heeft in het opsporen, behandelen en begeleiden van personen met Hiv en AIDS. Deze centra zijn opgericht omdat het aantal besmette personen sinds 2000 een aanmerkelijke stijging te zien gaf . 

Mensen met HIV of AIDS worden door de huisarts doorverwezen naar een ARC of soms naar een gespecialiseerde huisarts in de buurt. in een ARC worden patiënten zowel medisch als psychologisch onderzocht. Daarnaast vinden er in het ARC ook psychosociale begeleiding, seksuologische begeleiding en wetenschappelijk onderzoek plaats.

België telt 9 ARC. 



</doc>
<doc id="3787498" url="https://nl.wikipedia.org/wiki?curid=3787498" title="Pierre Depage">
Pierre Depage

Pierre Frédéric Emile Depage (Brussel, 3 november 1894 - 11 maart 1979) was een Belgisch senator.

Pierre Depage was een zoon van de arts, hoogleraar en liberaal senator Antoine Depage.

Hij promoveerde tot doctor in de geneeskunde. Zijn vader was een van de stichters van de boy-scouts in België en Depage werd enthousiast lid van de eerste troep, die gesticht was door Harold Parfitt.
Tijdens de Eerste Wereldoorlog stond hij zijn vader bij in de "Clinique de l'Océan" in De Panne. Na de oorlog werd hij de leider van de scoutstroep waar hij lid van was. Vervolgens werd hij bij herhaling nationaal commissaris of voorzitter van het uitvoerend comité van de Boy-Scouts van België (BSB). Hij was dit ook nog tijdens de Tweede Wereldoorlog.

Op het professionele vlak werd hij medestichter in 1928 van de "Société Belge de Gastro-entérologie". In 1926 werd hij tot arts benoemd in de ziekenhuizen van de stad Brussel. 

Na de Tweede Wereldoorlog sloot hij zich aan bij de Kommunistische Partij van België. In februari 1946 voerde hij de lijst van de partij aan en werd verkozen tot communistisch senator voor het arrondissement Brussel. Hij nam ontslag in mei 1947. 

Hij was op dat ogenblik ook voorzitter van het Belgische Rode Kruis en zorgde ervoor dat België, als enig westers land, in de internationale instanties van het Rode Kruis de stellingen bijtrad van de Sovjet-Unie en zijn satellietstaten. Samen met deze landen weigerde het Belgische Rode Kruis in augustus 1948 aan de internationale bijeenkomst van het Rode Kruis in Stockholm deel te nemen.

Het is waarschijnlijk (hoewel hierover niets is terug te vinden) dat Depage brak met de communisten en einde 1948 uitweek naar de Verenigde Staten. Hij staat alvast vermeld op een lijst bekend onder de hoofding "U.S. Subject Index to Correspondence and Case Files of the Immigration and Naturalization Service, 1903-1959". Hij kan natuurlijk ook voorkomen als correspondent betreffende iemand anders.

In 1950 stond hij aan het hoofd van een missie van de Verenigde Naties in Syrië de "United Nations Relief and Work Agency" (UNRWA), die zich bezighield met het verlenen van bijstand en het zoeken naar werk voor de uit Israël gevluchte Palestijnen.



</doc>
<doc id="3787597" url="https://nl.wikipedia.org/wiki?curid=3787597" title="Phillip Blondeel">
Phillip Blondeel

Phillip Blondeel, (Rochester (New York), Verenigde Staten, 20 mei 1963) is een Belgisch plastisch chirurg. Hij is hoofddocent aan de Universiteit Gent en professor aan het departement van Plastische en Reconstructieve Chirurgie van het Universitair Ziekenhuis Gent. 

Blondeels specialiteit is weefseltransplantaties binnen hetzelfde lichaam, vooral in het deelgebied van borstreconstructies. Hij voerde de eerste gezichtstransplantatie in België uit.

Blondeel volgde klassieke humaniora aan het Aangenomen College in Sint-Truiden tussen 1975 en 1981. Hij studeerde geneeskunde aan het Limburgs Universitair Centrum (tegenwoordig UHasselt) (1981-1984), en aan de KU Leuven (1984-1988). Zijn algemene opleiding tot chirurg kreeg hij aan de KU Leuven bij professor Dr. J.A. Gruwez. Hij vervolledigde zijn opleiding tot plastisch chirurg bij prof. Dr. W. Boeckx.

Blondeel werd in 1999 doctor in de Medische Wetenschappen aan de UGent, nadat verdediging van zijn thesis over perforatorflappen in borstreconstructies. Hij specialiseerde zich in de reconstructie van borsten met lichaamseigen weefsel bij vrouwen die vanwege borstkanker een borst verliezen. In 2000 werd hij aan de UGent benoemd tot Professor in de Plastische Chirurgie, departement Plastische en Reconstructieve Chirurgie.

In december 2011 voerde het team van Phillip Blondeel aan het UZ Gent een gezichtstransplantatie uit. Hij werd daarmee de 19e chirurg ter wereld die een dergelijke complexe operatie met succes uitvoerde. Het unieke aan deze operatie was dat niet alleen een hoeveelheid huid moest worden getransplanteerd maar ook een grote hoeveelheid bot. Het bot in het middengezicht en ter hoogte van de linkeronderkaak ontbrak bij de patiënt.



</doc>
<doc id="3787724" url="https://nl.wikipedia.org/wiki?curid=3787724" title="Aerenchym">
Aerenchym

Aerenchym is parenchym met grote intercellulaire luchtholten. Het komt vooral voor bij moerasplanten en waterplanten en dient voor de uitwisseling van gassen bij de ondergedoken plantenweefsels. 

De luchtholten zijn bij onder andere Nymphaeaceae en Araceae ontstaan door het ongeveer vaneensplijten van de middenlamel (schizogeen). Bij de lisdodde ("Typha"), egelskop ("Sparganium"), vele grassen en zeggen zijn ze ontstaan door het verscheuren van cellen (rexigeen).


</doc>
<doc id="3787811" url="https://nl.wikipedia.org/wiki?curid=3787811" title="Orthopedische technologie">
Orthopedische technologie

Orthopedische technologie is een vakgebied uit de orthopedie dat zich bezighoudt met het aanmeten, ontwerpen en vervaardigen van hulpmiddelen of voorzieningen, met als doel de mobiliteit van de mens te bevorderen. Orthopedische technologie betreft bijvoorbeeld voorzieningen zijn ter ondersteuning van het lichaam (zoals orthesen, (sport)bandages, schoenen, steunzolen en braces) of voorzieningen ter vervanging van lichaamsdelen (zoals prothesen). Het kan gaan om eenvoudige zaken (bijvoorbeeld een steunzool) tot de zeer ingewikkelde (computergestuurde) kunsthand.

Een orthopedisch technicus heeft kennis van het menselijk lichaam, van psychologie en van de toepassingsmogelijkheden van verschillende materialen en technieken.


</doc>
<doc id="3789851" url="https://nl.wikipedia.org/wiki?curid=3789851" title="Tom Neuwirth">
Tom Neuwirth

Tom Neuwirth (Gmunden, 6 november 1988) is een Oostenrijkse zanger die sinds enkele jaren voornamelijk in drag optreedt met als artiestennaam Conchita Wurst. In 2014 won hij namens Oostenrijk met het nummer "Rise Like a Phoenix" het Eurovisiesongfestival.

In 2006 nam Neuwirth deel aan de Oostenrijkse talentenjacht "Starmania", waar hij verloor in de finale van Nadine Beiler. In februari 2007 stapte hij in de boyband Jetzt Anders!, waar ook Falco Luneau deel van uitmaakte, maar deze viel in november datzelfde jaar nog uit elkaar. De zanger verdween van het toneel tot hij in 2011 als de travestiet Conchita Wurst opnieuw ging optreden.

In de talentenshow "Die Große Chance" haalde hij als Conchita Wurst de finale, maar won niet. De populariteit van Conchita, die als 'vrouw' opvalt door het hebben van een baard, groeide. In 2012 nam hij als Conchita Wurst met het cabaretachtige nummer "That’s what I am" deel aan de nationale preselectie voor het Eurovisiesongfestival. In de superfinale verloor hij van Trackshittaz.

Sinds de deelname aan de Oostenrijkse preselectie bracht hij als Conchita Wurst geen nieuwe muziek meer uit, maar wel kwam het tot optredens in binnen- en buitenland, zoals op de Gay Pride van Stockholm en Berlijn. Fotograaf Manfred Bauman maakte een fotoreportage van de artiest en modeontwerper Jean Paul Gaultier vond in de zanger een nieuwe muze. Hij gaf Conchita een plaats op de eerste rij tijdens een defilé en achteraf bood hij het alter ego een plaats als model op zijn catwalk aan. 

In Duitsland werd Neuwirth bekend door deel te nemen aan het televisiesurvivalprogramma "Wild Girls", waarin jetsetdames moesten zien te overleven bij een primitieve Afrikaanse stam. Hij behaalde als Conchita de finale maar verloor deze.

In september 2013 kondigde de Oostenrijkse staatsomroep ORF aan dat Neuwirth als Conchita Wurst was geselecteerd als degene die Oostenrijk zou vertegenwoordigen op het Eurovisiesongfestival 2014 in de Deense hoofdstad Kopenhagen met het nummer "Rise Like a Phoenix". Neuwirth won daar op 10 mei 2014 de finale.

Op 24 oktober 2014 verscheen de single "My Lights", een samenwerking met Axel Wolph. Het nummer is het campagnelied voor de stichting Licht Ins 
Dunkel. Ondertussen was ze ook begonnen aan haar nieuwe album dat geïnspireerd zal zijn op zangeressen zoals Tina Turner en Cher. Haar eerste post-Eurovisiesingle 'Heroes' werd uitgebracht op 8 november 2014. Wurst voerde het lied voor de eerste keer op de Wetten, das...?. Het nummer behaalde de vierde positie in de Oostenrijkse hitparade. Op 19 december werd bekend dat Wurst de presentatie vanuit de green room van het Eurovisiesongfestival 2015 in Wenen zou verzorgen. Op 21 februari 2015 kwam het nummer 'You are unstoppable' uit. In de eerste halve finale van het Eurovisiesongfestival 2015 op 19 mei zong hij het nummer 'Rise Like A Phoenix'. Tijdens de finale zong hij de nummers 'You are unstoppable' en de vierde single van haar eerste album 'Firestorm'. Op 18 mei 2015 kwam zijn eerste album genaamd 'Conchita' uit. 

|-


</doc>
<doc id="3789882" url="https://nl.wikipedia.org/wiki?curid=3789882" title="Fluoresceïne">
Fluoresceïne

Fluoresceïne is een synthetische organische fluorescerende kleurstof. Het behoort tot de groep der xanthenen. De zuivere stof komt voor als een donkerrood poeder, dat vrijwel onoplosbaar is in water. Het is een zwak organisch zuur, dat met een base gemakkelijk een goed oplosbaar zout vormt. Het dinatriumzout van fluoresceïne wordt uranine genoemd.

Fluoresceïne (2) wordt bereid door de condensatiereactie van gesmolten ftaalzuuranhydride (1) met twee equivalenten resorcinol. Als katalysator die de afsplitsing van water bevordert kan geconcentreerd zwavelzuur of watervrij zinkchloride gebruikt worden.

De reactie, met zwavelzuur als katalysator, werd voor het eerst in 1871 beschreven door Adolf von Baeyer.

Fluoresceïne is een fluorofoor. Het absorbeert blauw licht met absorptiemaxima bij 493,5 en 460 nm en emitteert geel-groen licht met een golflengte van 515 nm. De fluorescentie is evenwel sterk afhankelijk van de pH: het maximum ligt bij pH 9.

Het wateroplosbare uranine (met hetzelfde color index-nummer, 45350, als fluoresceïne) is in water een sterke gele, onder UV- en daglicht groen fluorescerende kleurstof. Uranine absorbeert licht van 475-490 nm en emitteert licht met een golflengte van 510-520 nm. De fluorescentie piekt bij een pH van 7,4.

Fluoresceïne wordt als kleurstof gebruikt in de celbiologie. In de analytische scheikunde kan het worden gebruikt als pH-indicator. Boven een pH van ongeveer 4 verandert een oplossing ervan van kleurloos naar groen fluorescerend. 

Paul Ehrlich gebruikte uranine in 1881 om de stroming van oogkamervocht te onderzoeken. Dit zou de eerste toepassing geweest zijn van fluorescerende kleurstoffen in "in vivo" medisch onderzoek en illustreert eveneens dat deze verbinding niet schadelijk is. Uranine wordt gebruikt in de fluoresceïneangiografie om de bloedvaten aan de achterkant van het oog te onderzoeken. De stof wordt in de hydrologie en geohydrologie gebruikt als tracer om de stroming van rivieren, lozingen in water of het verloop van ondergrondse waterstromingen te bestuderen. Dit werd reeds in 1877 voor het eerst toegepast op de bovenloop van de Donau, waar het water onder de grond verdwijnt en enkele kilometers verder in een nieuwe "bron" aan de oppervlakte komt. Uranine is ook verantwoordelijk voor de groene fluorescentie van antivries voor voertuigen. Ze kan worden gebruikt bij schipbreuken of noodlandingen op water: een kleine hoeveelheid ervan kan een groot wateroppervlak opvallend groen kleuren en zo de aandacht trekken op de plaats van het ongeval.

Fluoresceïne mag aangewend worden voor het denatureren van ethanol (alcohol).

Door jodering van fluoresceïne wordt de rode kleurstof erythrosine (tetrajoodfluoresceïne) bekomen.



</doc>
<doc id="3790226" url="https://nl.wikipedia.org/wiki?curid=3790226" title="Memantine">
Memantine

Memantine (INN) is een geneesmiddel dat geregistreerd is voor de behandeling van patiënten met een matige tot ernstige vorm van de ziekte van Alzheimer. Het behandelt de oorzaak van de ziekte niet maar het laat toe dat patiënten misschien wat langer zelfstandig kunnen functioneren.

Memantine (1-amino-3,5-dimethyladamantaan) is een derivaat van amantadine; het heeft twee extra methylgroepen in vergelijking met amantadine. Het middel werd oorspronkelijk voorgesteld als geschikt voor de behandeling van de ziekte van Parkinson, zoals amantadine.

Memantine is niet meer door een octrooi beschermd. Het wordt verkocht door diverse firma's, onder meer met de merknamen "Ebixa" en "Axura", of als generisch geneesmiddel. De geneesmiddelen bevatten doorgaans het hydrochloridezout van memantine.

Er zijn aanwijzingen dat hersenziekten zoals de ziekte van Alzheimer gekenmerkt worden door een chronische overstimulering van neurale NMDA-receptoren door de neurotransmitter glutamaat. Deze overstimulering zou kunnen leiden tot de beschadiging of het afsterven van neuronen. Memantine is een NMDA-receptorantagonist die deze receptoren blokkeert. Het verlicht zo de symptomen van de ziekte van Alzheimer. Het therapeutisch effect is gering, maar memantine is het enige geneesmiddel dat bij matige tot ernstige vorm van de ziekte van Alzheimer enig effect heeft, en dat bovendien geen ernstige bijwerkingen heeft (donepezil, rivastigmine en galantamine worden gebruikt voor de behandeling van lichte tot matige alzheimer). 

Bij milde tot matige Alzheimer werkt het dagelijks innemen van 2000 IE vitamine E via een voedingssupplement beter dan memantine.

Enkele van de meest voorkomende bijwerkingen zijn duizeligheid, hoofdpijn, vermoeidheid, constipatie en overgevoeligheid voor het middel (allergie).


</doc>
<doc id="3790269" url="https://nl.wikipedia.org/wiki?curid=3790269" title="Capecitabine">
Capecitabine

Capecitabine (INN, merknaam "Xeloda" of generisch capecitabine) is een cytostatisch geneesmiddel. Het wordt in de chemotherapie gebruikt bij de behandeling van metastatische borstkanker en darmkanker. Capecitabine is een prodrug van 5-fluoruracil (5-FU); het wordt in de tumor door enzymen ontbonden en daarbij komt het werkzame 5-fluoruracil vrij dat de DNA-synthese verstoort en de groei van de tumor afremt.

Capecitabine is gebruiksvriendelijker dan 5-FU; het wordt oraal toegediend terwijl 5-FU als infuus wordt toegediend.

Zeer vaak voorkomende bijwerkingen (in meer dan 10% van de gevallen) zijn: anorexie, stomatitis, misselijkheid, braken, buikpijn, diarree, het hand-voetsyndroom en vermoeidheid (asthenie).

Op 13 december 2013 waarschuwde firma Roche voor dodelijke huidreacties.


</doc>
<doc id="3790285" url="https://nl.wikipedia.org/wiki?curid=3790285" title="Natriumfenylbutyraat">
Natriumfenylbutyraat

Natriumfenylbutyraat is het natriumzout van 4-fenylboterzuur. Het is een weesgeneesmiddel en wordt gebruikt voor de behandeling van hyperammonemie waarbij er een verhoogd stikstofgehalte in het bloed optreedt. Dit kan het gevolg zijn van ureumcyclusstoornis, een stofwisselingsziekte als gevolg van een tekort aan enzymen in de ureumcyclus. De deficiënte enzymen kunnen carbamylfosfaat synthetase, ornithine transcarbamylase of argininosuccinaat synthetase zijn.

Natriumfenylbutyraat helpt om stikstof uit het lichaam te verwijderen door een verhoogde glutamine uitscheiding. Het wordt in het lichaam afgebroken tot fenylacetaat. Fenylacetaat combineert met het aminozuur glutamine tot een stikstofhoudende verbinding fenylacetylglutamine, die door de nieren uitgescheiden wordt in de urine. Daardoor vermindert het stikstofgehalte in het lichaam.

Natriumfenylbutyraat is als prodrug geregistreerd als "Ammonaps" van Orphan Europe SARL uit Zweden en "Pheburane" van Lucane Pharma uit Frankrijk. Het wordt in lever en nier omgezet in het actieve fenylacetaat.. Circa 80% van het toegediende 4-fenylboterzuur
wordt in 24-uursurine teruggevonden als fenylacetylglutamine. Dit betekent dat toediening van
4-fenylboterzuur effectief de stikstofuitscheiding kan bevorderen.


</doc>
<doc id="3791912" url="https://nl.wikipedia.org/wiki?curid=3791912" title="Samuel-Auguste Tissot">
Samuel-Auguste Tissot

Samuel Auguste André David Tissot (Grancy, 20 maart 1728 - Lausanne, 13 juni 1797) was een 18e-eeuws Zwitsers arts die bekendheid verkreeg door de publicatie van zijn boek "L'Onanisme" waarin hij 'bewees' dat masturbatie onder meer zou leiden tot zwakheid, slecht zien en allerlei mentale problemen. Zijn - niet wetenschappelijk bewezen - stelling werd algemeen geaccepteerd en heeft meer dan een eeuw lang de houding tegenover masturbatie bepaald.

De werken van Tissot werden veelvuldig vertaald. In het Nederlands verschenen zijn boeken vanaf 1754, en de vertaling van "L'Onanisme" werd nog in 1835 herdrukt. 

Hij was bekend doordat hij zijn patiënten had onder de hoogste kringen van Europa; zo was hij de arts van de koning van Polen en de keurvorst van Hannover. Hij werd daarom ook wel genoemd ""de arts der prinsen en de prins onder de artsen.""



</doc>
<doc id="3792878" url="https://nl.wikipedia.org/wiki?curid=3792878" title="Joel Fuhrman">
Joel Fuhrman

Joel Fuhrman (New York, 2 december 1953) is een Amerikaans voormalig kunstschaatser en huidig arts, voedingskundige en auteur.

In zijn jeugd was Fuhrman kunstschaatser en met zijn jongere zus Gale deed hij mee aan de wereldkampioenschappen kunstschaatsen 1973 waar ze dertiende werden. Na zijn schaatscarrière ging hij geneeskunde studeren en werd gezinsarts met gezonde voeding als specialisme. Hij schreef zes boeken en vijf wetenschappelijke artikelen over het door hem bedachte "nutritarian diet". In dit dieet staat het eten van voeding rijk aan micronutriënten, met name groenten, fruit en peulen, centraal. Fuhrman claimt in zijn boeken dat dit dieet veel chronische ziektes zoals diabetes mellitus kan voorkomen of zelfs genezen.

Fuhrmans boek "Eat to Live" haalde de New York Times-bestsellerslijst in oktober 2012 en zijn boek "The End of Diabetes" haalde die lijst in januari 2013. Ook was hij te zien in de documentairefilms "A Sacred Duty" (2007), "" (2009), "Fat, Sick and Nearly Dead" (2010) en "Vegucated" (2011) en had hij zijn eigen televisieprogramma over gezond eten, hiervan worden ook dvd's verkocht.




</doc>
<doc id="3794326" url="https://nl.wikipedia.org/wiki?curid=3794326" title="Jean De Saive">
Jean De Saive

Jean Maximilien Joseph De Saive (Wezet, 26 januari 1805 - Loches, Frankrijk, 4 december 1878) was een Belgisch volksvertegenwoordiger.

Hij was een zoon van Lambert De Saive en Marguerite Lejeune. Hij trouwde met Marie-Anne Delange en trad in tweede huwelijk met Victorine Bernard.

Hij promoveerde tot doctor in de geneeskunde (1828) aan de Universiteit Luik. Hij was gevestigd als arts, maar ook als landbouwkundige. Hij was de hoofdredacteur-eigenaar van het weekblad "Le Sentinelle des Campagnes". Hij stichtte ook de landbouwverzekeringen "Le Laboureur".

In juni 1847 werd hij verkozen tot liberaal volksvertegenwoordiger voor het arrondissement Zinnik en bleef dit tot juni 1848.



</doc>
<doc id="3794620" url="https://nl.wikipedia.org/wiki?curid=3794620" title="Theodor Dorsten">
Theodor Dorsten

Theodor Dorsten (geboren 1495 of 1500-1505 in Dorsten, overleden in 1552) was een Duitse arts en botanicus. Zijn eigenlijke familienaam is "Gluntz", maar die liet hij meestal zelf achterwege.

Theodor Dorsten begon als "Theodericus Gluntz van Dorsten, dienaar van Hermann van Dorsten" in 1521 een artsenopleiding aan de Universiteit van Erfurt. Hij studeerde af als Magister in 1531 en werd professor in de geneeskunde aan de Philipps-Universiteit Marburg. Vanaf 1548 heeft hij wellicht een artsenpraktijk in Kassel. 

Na de dood van Eucharius Rösslin de Jonge herwerkte Dorsten het onderdeel over kruiden in diens werk "Kreutterbuch von allem Erdtgewächs…" (1533). Deze herwerking, met een 320-tal houtsneden, werd in 1540 door Christian Egenolff in Frankfurt gepubliceerd.

Theodor Dorsten had twee zonen, Philipp en Jacob Durstenius, die beiden aan de Universiteit van Marburg studeerden. 

Charles Plumier vernoemde het geslacht Dorstenia in de moerbeifamilie ("Moraceae") naar Theodor Dorsten. Carl von Linné nam de naam later over.


</doc>
<doc id="3794979" url="https://nl.wikipedia.org/wiki?curid=3794979" title="Joseph Louis Descamps">
Joseph Louis Descamps

Joseph Louis Descamps (Beloeil, 4 januari 1845 - Frameries, 29 juni 1926) was een Belgisch volksvertegenwoordiger.

Descamps was doctor in de geneeskunde.

Hij werd provincieraadslid voor Henegouwen en gemeenteraadslid en schepen van Bergen. 

In 1904 werd hij verkozen tot liberaal volksvertegenwoordiger voor het arrondissement Bergen en vervulde dit mandaat tot in 1908.




</doc>
<doc id="3795495" url="https://nl.wikipedia.org/wiki?curid=3795495" title="Ametoctradin">
Ametoctradin

Ametoctradin is een organische verbinding die aangewend wordt als fungicide. Ze werd in 2004 ontdekt door BASF, die ze in het product "Initium" op de markt brengt.

De stof is een inhibitor van het mitochondriaal complex III, dat deel uitmaakt van het celademhalingsproces. Ze veroorzaakt het openbarsten van zoösporen en voorkomt dat die zich verder ontwikkelen.

Ametoctradin is werkzaam tegen waterschimmels zoals de aardappelziekte ("Phytophthora infestans") en valse meeldauw (waaronder "Plasmopara viticola" op druiven, "Pseudoperonospora cubensis" op komkommer en "Bremia lactucae" op sla).

Ametoctradin heeft een lage acute toxiciteit. De stof is niet irriterend voor huid of ogen. De stof blijkt niet carcinogeen, neurotoxisch, reprotoxisch of genotoxisch te zijn.

BASF heeft in 2008 een aanvraag ingediend om amectotradin op te nemen in de lijst van toegelaten gewasbeschermingsmiddelen in de Europese Unie. De conclusies van het onderzoek door experten van de Europese Autoriteit voor voedselveiligheid werden in november 2012 gepubliceerd. De Europese Commissie heeft op 8 maart 2013 haar goedkeuring gegeven aan de stof. De goedkeuring is geldig voor 10 jaar vanaf 1 augustus 2013.



</doc>
<doc id="3796145" url="https://nl.wikipedia.org/wiki?curid=3796145" title="Hilaire Gravez">
Hilaire Gravez

Hilaire Benoît Gravez (Gijzegem, 8 april 1889 - Aalst, 3 september 1974) was een Belgisch senator en Vlaamsgezinde voorman.

Tijdens zijn middelbareschooltijd aan het Sint-Jozefscollege in Aalst, behoorde Gravez tot de oprichters van "De Witte Kaproenen", een katholieke en Vlaamse studentengilde.

In 1911 was hij medestichter in Leuven van de studentenvereniging Amicitia en was voorzitter van de Oost-Vlaamse afdeling ervan.

Zijn studies werden onderbroken door de Eerste Wereldoorlog, die hij als hulpdokter en officier grotendeels aan het IJzerfront doorbracht. Hij werd er betrokken bij allerhande Vlaamsgezinde activiteiten, mede onder invloed van Frans Daels en Cyriel Verschaeve. Hij werd actief lid van de Frontbeweging.

Na de oorlog zette hij zijn studies verder aan de Rijksuniversiteit Gent en werd er voorzitter van het Algemeen Vlaamsch Hoogstudentenverbond. Na het afronden van zijn studies vestigde hij zich als arts in Aalst.

Gravez werd politiek actief en sloot zich aan bij de Frontpartij. Van 1929 tot 1932 werd hij senator voor het arrondissement Aalst. Van 1936 tot 1939 was hij verkozen voor het Vlaamsch Nationaal Verbond tot senator, voor het arrondissement Aalst-Oudenaarde.

In het parlement ging zijn aandacht naar de belangen van de oud-strijders en de oorlogsslachtoffers. Hij ijverde voor Vlaamse legerafdelingen, voor amnestie, voor Vlaamse technische scholen en voor de erkenning van het Vlaamse Kruis. Hij pleitte voor maatregelen tegen het alcoholisme en voor de bestrijding van de tuberculose. Bij het behandelen van het wetsvoorstel over de oprichting van de Orde van Geneesheren was hij bijzonder actief in het voorstellen van verbeteringen en aanvullingen.

Binnen het VNV behoorde hij tot de radicale vleugel die Nieuwe Ordegezind was en Groot-Nederlands dacht. Hij kon zijn ideeën verspreiden als leider van het Algemeen Vlaamsch Nationaal Jeugdverbond, dat hij wilde organiseren naar het voorbeeld van de Hitlerjugend. Hij geraakte, door zijn wil om de jeugdbeweging los te houden van de partij, in hevig conflict met Staf De Clercq die hem in 1938 afzette en verving als 'Diets' jeugdleider door Edgar Lehembre.
Tijdens de Tweede Wereldoorlog liet Gravez zich volledig meeslepen in de collaboratie, overtuigd als hij geworden was dat de toekomst van Vlaanderen lag in een verregaande samenwerking met Duitsland. Hij werd een pleitbezorger van actieve deelname aan de Duitse oorlogsvoering en van integratie in het Groot-Germaanse Rijk. Hij werd lid van de Algemeene-SS Vlaanderen en werd 'ambtsleider voor volksgezondheid' in de DeVlag. In september 1944 vluchtte hij naar Duitsland. Hij werkte er in een ziekenhuis in Lüneburg en als Rode Kruisdokter bij het Vlaamse Jeugdbataljon. Tijdens de laatste stuiptrekkingen van het Duitse leger was hij bataljonsdokter voor de Vlaamse Waffen-SS divisie Langemarck, met de graad van Obersturmführer.

gevangengenomen, werd hij in 1946 door de krijgsraad van Gent veroordeeld tot levenslange gevangenis, later teruggebracht op tien jaar. Hij kwam vrij in mei 1950 en hernam een artsenpraktijk. Met politiek hield hij zich niet meer in, maar aan zijn Vlaams-nationalisme bleef hij vasthouden. Hij werd voorzitter (1962-1963) en vervolgens erevoorzitter van het Sint-Maartensfonds van Oostfrontstrijders. Hij werd ook voorzitter en erevoorzitter van het Verbond van Vlaamse Oud-strijders, afdeling Aalst.

Bij de eerste uitgave van de Encyclopedie van de Vlaamse Beweging (1973-1975) was hij nog betrokken, door het schrijven van enkele artikels, die behoorden tot degene waar kritiek op kwam omdat ze de collaboratie vergoelijkten of verdonkeremaanden. 

Parallel met zijn politieke activiteiten bleef Gravez arts. In 1934-1936 was hij voorzitter van het Algemeen Vlaamsch Geneesherenverbond.

Hij verdiepte zich ook in wetenschappelijk werk en publiceerde over zijn kankeronderzoek. 




</doc>
<doc id="3796684" url="https://nl.wikipedia.org/wiki?curid=3796684" title="Ellipticine">
Ellipticine

Ellipticine (5,11-dimethyl-6"H"-pyrido[4,3-"b"]carbazool) is een tetracyclische verbinding die in de natuur voorkomt. Deze groen fluorescerende alkaloïde werd in 1959 voor het eerst geïsoleerd uit "Ochrosia elliptica" Labill., een boom uit de maagdenpalmfamilie die voorkomt in Australië en Nieuw-Caledonië. In hetzelfde jaar werd de eerste synthese van ellipticine gepubliceerd door Woodward "et al". Later zijn nog andere syntheseroutes beschreven.

Ellipticine en sommige ervan afgeleide verbindingen blijken in vivo een krachtige antitumor- en anti-HIV-werking te bezitten, en zijn potentieel bruikbaar voor de behandeling van kanker en aids. Ze remmen celgroei door de inhibitie van het enzym topo-isomerase II en de vorming van adducten met DNA. Ellipticine is eigenlijk een prodrug; het zijn metabolieten ervan die actief zijn.


</doc>
<doc id="3797110" url="https://nl.wikipedia.org/wiki?curid=3797110" title="Qualiphar">
Qualiphar

Qualiphar is een Belgisch farmaceutisch bedrijf. Het werd in 1937 opgericht om grondstoffen aan te maken voor apothekers. In 1970 werd het overgenomen door de familie Verlinden die het bedrijf tot op heden leidt. Sinds die overname begon Qualiphar te diversifiëren wat tot een sterke groei leidde, sinds 1999 ook internationaal. Het bedrijf nam verschillende sectorgenoten over, waaronder het Franse Gifrer in 2000. Qualiphar ontwikkelt, produceert en verdeelt eigen producten, maar maakt en verdeelt daarnaast ook geneesmiddelen voor andere farmabedrijven.


</doc>
<doc id="3797511" url="https://nl.wikipedia.org/wiki?curid=3797511" title="Paraneoplastisch syndroom">
Paraneoplastisch syndroom

Een paraneoplastisch syndroom is een verschijnsel of complex van verschijnselen dat soms optreedt bij mensen die een kwaadaardige tumor hebben, zonder dat dit het gevolg is van tumorcellen in het aangedane gebied. Het ontstaat meestal door humorale factoren (signaalstoffen die zich via het bloed verspreiden), en veel van deze syndromen worden niet volledig begrepen. Een voorbeeld is de ziekte van Marie-Bamberger bij longkanker, of acanthosis nigricans bij sommige andere tumoren. 

De meeste van deze syndromen kunnen ook optreden zonder dat er een kwaadaardige tumor in het spel is, en bij verreweg de meeste kwaadaardige tumoren treden ze niet op. Er bestaan er tientallen. Als ze worden herkend kan dit aanleiding zijn om op jacht te gaan naar een soms ermee geassocieerde tumor. Vaak is de veroorzakende tumor ook al bekend.


</doc>
<doc id="3797593" url="https://nl.wikipedia.org/wiki?curid=3797593" title="Karel Ringoet">
Karel Ringoet

Karel Ringoet is een Belgische neuropsychiater, gerechtelijk expert en auteur van boeken en in wetenschappelijke literatuur. Hij werd vooral bekend als psychiater van Kim De Gelder. 

Hij publiceerde meerdere wetenschappelijke artikels over hersentumoren, hersenziekten en neurologische aandoeningen. 

Hij is tevens docent aan de Filosofische Hogeschool Amsterdam. 



</doc>
<doc id="3797657" url="https://nl.wikipedia.org/wiki?curid=3797657" title="Alain Destexhe">
Alain Destexhe

Alain Destexhe (Luik, 19 juni 1958) is een Belgisch politicus, lid van de MR. Hij is secretaris-generaal geweest van Médecins Sans Frontières, voorzitter van de International Crisis Group, van de Parlementarians for Global Action en van het Netwerk van parlementsleden betreffende de Wereldbank en het Internationaal Monetair Fonds (IMF).

Destexhe promoveerde tot doctor in de geneeskunde (1983) aan de Universiteit Luik. Hij heeft bijkomende diploma's behaald aan het Institut d'Études politiques in Parijs (1987), het INSEAD in Fontainebleau en het licentiaat in medische expertise aan de UCL.

Van 1985 tot 1988 was hij verantwoordelijk voor de zendingen van Médecins Sans Frontières in Honduras, Guinee en Soedan. Hij werkte er:

Van 1989 tot 1991 was hij adjunct-directeur-generaal bij "Pasteur Vaccins" (een filiaal van het Institut Pasteur en van het Institut Mérieux), belast met Azië en Latijns-Amerika.

In 1991 werd hij de eerste secretaris-generaal van Médecins Sans Frontières (international). Hij werd geconfronteerd met de oorlogen in Bosnië, Irak (Eerste Golfoorlog), Rwanda (de volkerenmoord van 1994) en Somalië (hongersnood).

Van 1997 tot 2000 was hij voorzitter van de "International Crisis Group".

In 1995 begon zijn politieke loopbaan toen hij voor de PRL (de huidige MR) verkozen werd tot rechtstreeks gekozen senator in de Belgische Senaat en bleef dit tot in 2004. Vervolgens zetelde hij in de Senaat van 2004 tot 2010 als gemeenschapssenator en sinds 2014 is hij opnieuw lid van de Senaat als deelstaatsenator

Sinds 2004 is hij lid van het Brussels Hoofdstedelijk Parlement en van het Parlement van de Franstalige Gemeenschap. Van het Parlement van de Franse Gemeenschap is hij sinds 2009 de secretaris.

Tevens was hij van 2001 tot 2003 gemeenteraadslid van Brussel. Na een verhuis naar Oudergem was hij daar vervolgens van 2006 tot 2011 ook gemeenteraadslid. In 2011 deed hij een tweede verhuis, ditmaal naar Elsene, waar hij sinds 2012 gemeenteraadslid is. In 2018 krijgt hij er van het lokale MR-bestuur echter geen plaats meer op de lijst na een aantal controversiële uitspraken over de ramadan en de Maghrebijnse gemeenschap.

Daarnaast is hij sinds 2014 lid van de Parlementaire Assemblee van de Raad van Europa en ondervoorzitter van de Belgische delegatie van de Interparlementaire Unie.

Destexhe kreeg bekendheid als lid van de onderzoekscommissie over de volkerenmoord in Rwanda. Een meer controversiële bekendheid kreeg hij in 2000 door de RTBF-reportage "Une délégation de très haut niveau" over een parlementaire zending in Noord-Korea waar hij aan deelnam.

In 2005 publiceerde hij "Wallonie, la vérité des chiffres" waarin hij de slechte economische toestand van Wallonië aan de kaak stelde.

Hij publiceerde ook een boek met zijn visie op de Rwandese volkerenmoord.

Sinds begin 2007 schrijft hij een blog onder de titel: "Alain Destexhe. Basta le politiquement correct !"..

In 2008 schreef hij "Le Mouvement flamand expliqué aux francophones".

In 2013 schreef hij "Syndicats : enquête sur le plus puissant lobby du pays".

Destexhe ontving in 2005 de Prijs voor de Vrijheid vanwege de denktank Nova Civitas. Hij is ook eredoctor van Beloit College (Wisconsin, Verenigde Staten).

Van 2005 tot 2007 was hij voorzitter van "Parliamentarians for Global Action".

In juli 2013 publiceerde hij op zijn blog een "Lettre ouverte au "Délégué aux droits de l'enfant"" die voorwerp werd van discussies.

In augustus 2013 publiceerde hij een studie over de criminaliteit in de hoofdstad: "Bruxelles, "Orange mécanique" ?" Opnieuw was het voorwerp van discussie en controverse.




</doc>
<doc id="3799295" url="https://nl.wikipedia.org/wiki?curid=3799295" title="Musculus opponens digiti minimi manus">
Musculus opponens digiti minimi manus

De musculus opponens digiti minimi manus of tegensteller van de pink is een spier in de hand die de pink beweegt.


</doc>
<doc id="3799342" url="https://nl.wikipedia.org/wiki?curid=3799342" title="Musculus popliteus">
Musculus popliteus

De musculus popliteus of knieholtespier is een skeletspier in de knieholte. De musculus popliteus fungeert als kniebuiger waarbij het scheenbeen binnenwaarts roteert. De spier haalt de knie 'van het slot' bij voetcontact met de grond. Het is bekend dat de musculus popliteus een spier is welke niet bij ieder mens voorkomt.


</doc>
<doc id="3799470" url="https://nl.wikipedia.org/wiki?curid=3799470" title="Snel ontwikkelende glomerulonefritis">
Snel ontwikkelende glomerulonefritis

Snel ontwikkelende glomerulonefritis of crescentische glomerulonefritis (Engels: "Rapidly progressive glomerulonephritis", RPGN) is een aandoening aan de nier gekenmerkt door snelle achteruitgang van de nierfunctie. Vaak neemt de filtersnelheid van de glomerulus (nierhaarvaten) binnen drie maanden met 50% af. Bij een biopt ziet men in 50 tot 75% van de gevallen halvemaanvorming van de glomerulus.

Zonder behandeling leidt RPGN snel tot acute nieruitval en overlijden binnen enkele maanden. In de helft van de gevallen is RPGN het gevolg van een andere aandoening, zoals Syndroom van Goodpasture, Lupus Erythematodes en Ziekte van Wegener. De andere helft van de ziektegevallen zijn idiopathisch; de oorzaak is niet bekend. Ongeacht de onderliggende oorzaak gaat RPGN gepaard met zeer ernstig verstoring van de werking van de glomerulus. Dit resulteert in veel halvemaanvormige littekens op de glomerulus. RPGN wordt daarom ook wel halvemaanvormige glomerulonefritis genoemd.

De meeste RPGN-typen laten ernstige en snelle vermindering van de nierfunctie zien, gekenmerkt door hevige hematurie (bloed in de urine) en verlies van rode bloedcellen via de urine. Daarnaast treedt vaak proteïnurie (verlies van eiwit in de urine) op, soms zelfs tot 3 gram eiwitten in 24 uur, vergelijkbaar met nefrotisch syndroom. Sommige patiënten hebben ook last van hypertensie (hoge bloeddruk) en zwellingen.

Ernstige RPGN vertoond ook oligurie (verminderde uitscheiding van urine) of anurie (het uitblijven van urine), wat een slechte prognose voorspelt. Het klinische plaatje is vergelijkbaar met het nefrotisch syndroom, hoewel de mate van proteïnurie alleen in enkele gevallen de 3 gram per 24uur bereikt. Indien de ziekte onbehandeld blijft zal de hoeveelheid urine afnemen (oligurie), wat kenmerkend is voor een slechte nierfunctie.

Analyse van serum (vloeistof van het bloed) helpt vaak bij de de diagnose van een specifieke onderliggende ziekte:

De behandeling hangt af van het verloop van de onderliggende ziekte. Zo worden plasmaferese, corticosteroïden en cytotoxische medicijnen gegeven voor het herstel van Syndroom van Goodpasture, een van de oorzaken van RPGN type 1. Ondanks een vroegtijdige behandeling hebben veel patiënten uiteindelijk nierdialyse nodig of een niertransplantatie.

Er bestaan drie verschillende typen van snel ontwikkelende glomerulonefritis, ze zijn onderverdeeld naar de patronen die zichtbaar worden met immunofluorescentie-technieken.

RPGN type 1 komt in zo’n 20% van de gevallen voor. Type 1 wordt veroorzaakt door antilichamen die zich tegen het glomerulaire basale membraan (GBM) keren, ook wel anti-GBM glomerulonefritis genoemd. De antilichamen keren zich tegen het type IV collageeneiwit in het GBM: specifiek de collagene regio van haar α3-keten. Er zijn type 1-gevallen, waarbij naast de anti-GBM antilichamen er ook antilichamen aanwezig zijn die zich tegen het basale membraan van de longblaasjes keren, en dit resulteert in Syndroom van Goodpasture. De meerderheid van de het type 1-variant kenmerken zich echter door alleen anti-GBM antilichamen. Deze gevallen zijn idiopatisch.

RPGN type 2 telt voor zo’n 25% van de gevallen en kenmerk zich doordat de immuuncomplexen zich afzetten tegen de glomerulus. Dus elke immuuncomplexziekte die zich tegen de glomurules keert, resulteert in RPGN als het hevig genoeg is. Onder deze ziekten vallen systemische lupus erythematodes (SLE), acute proliferatieve glomerulonefritis, Purpura van Henoch-Schönlein en IgA nefropathie. En hoewel Polyarteritis nodosa (PAN) ook gepaard gaat met vasculitis (ontsteking van de wanden van de bloedvaten) die het immuuncomplex aantasten, valt PAN niet onder RPGN type 2. Dat komt doordat PAN voornamelijk de middelgrote vaten aantast, maar niet per se in de nieren.

RPGN type 3 neemt de overige gevallen, 55%, voor zijn rekening. Bij type 3 is geen sprake van de aantasting van het immuunsysteem of anti-GBM antilichamen, maar raken de glomerulus beschadigd door een onbekende oorzaak. Vermoed wordt dat de antilichamen zich keren tegen de neutrofielen, ook wel antineutrofiele cytoplasmatische antistoffen (ANCA) genoemd. RPGN type 3 komt voornamelijk alleen in de glomerulus voor. In een aantal gevallen is type 3 echter een gevolg van een andere ziekte, zoals de Ziekte van Wegener, Microscopische polyangiitis (MPA) of het syndroom van Churg-Strauss.

RPGN type 4 beslaat type 1 en 3. Dit wordt ook wel de ‘dubbel-antilichamen positief ziekte’ genoemd.


</doc>
<doc id="3799684" url="https://nl.wikipedia.org/wiki?curid=3799684" title="Etilefrine">
Etilefrine

Etilefrine is een geneesmiddel voor de behandeling van chronische hypotensie (te lage bloeddruk). Het is, als hydrochloride, het werkzame bestanddeel van "Effortil". Dit is verkrijgbaar in de vorm van tabletten of druppels voor oraal gebruik.

Etilefrine is een sympathicomimeticum. Het stimuleert de adrenerge α- en β-receptoren, wat een positief inotroop effect heeft op de hartspier en de systolische bloeddruk verhoogt.

Etilefrine is een amine met een asymmetrisch koolstofatoom. Het wordt gebruikt als 50/50-mengsel (racemaat) van de twee enantiomeren. Het is structureel sterk verwant aan fenylefrine.

Tot de mogelijke bijwerkingen behoren: hypertensie; hartkloppingen; hartritmestoornissen; angina pectoris-achtige klachten; hoofdpijn; onrust; zweten; slapeloosheid.

Etilefrine staat op de lijst van verboden middelen van het WADA omdat het een stimulerend middel is. De tennisser Mariano Puerta kreeg in 2005 een dopingschorsing omwille van dit middel.


</doc>
<doc id="3800203" url="https://nl.wikipedia.org/wiki?curid=3800203" title="Nomenclatuur van monoklonale antilichamen">
Nomenclatuur van monoklonale antilichamen

De nomenclatuur van monoklonale antilichamen is een systeem om betekenisvolle namen toe te wijzen aan monoklonale antistoffen.



</doc>
<doc id="3800956" url="https://nl.wikipedia.org/wiki?curid=3800956" title="Parenchym (zoölogie)">
Parenchym (zoölogie)

Parenchym is een term uit de zoölogie waarmee de functionele delen van een orgaan worden aangeduid, in tegenstelling tot de delen die voor de structuur zorgen, met name steun- of bindweefsel. Het ontwikkelt zich uit het embryonale mesoderm. 

In een kankergezwel worden met 'parenchym' de mutante woekercellen bedoeld, in tegenstelling tot het 'stroma', het omringende steunweefsel van het gezwel.

Voorbeelden:


</doc>
<doc id="3800958" url="https://nl.wikipedia.org/wiki?curid=3800958" title="Parenchym (plantkunde)">
Parenchym (plantkunde)

Parenchym (Grieks: παρέγχυμα "parenchuma" = 'vulmiddel') is een term uit de plantkunde die één van de drie primaire weefsels van een plant aanduidt. De beide andere zijn: collenchym en sklerenchym.

Parenchym dient vaak als vulweefsel en als weefsel voor opslag van reservestoffen, terwijl in de parenchymcellen van de bladeren de bladgroenkorrels zitten. Parenchym komt veel voor in vruchten, bladeren, stengels en wortels. De cellen hebben dunne wanden. Meestal kunnen ze weer deelvaardig worden. De wanden zijn primair, maar er kan lignine in afgezet worden. Er zijn veel en soms grote intercellulaire ruimten. Bij waterplanten vormen de intercellulaire ruimten grote holten, via welke de wortels kunnen ademen. In de celwanden zitten plasmodesmata of stippels waardoor de parenchymcellen in verbinding staan met elkaar en met de intercellulaire ruimten.

De functies van parenchym kunnen zijn:

Soorten parenchym in planten:


</doc>
<doc id="3801087" url="https://nl.wikipedia.org/wiki?curid=3801087" title="Marginaal parenchym">
Marginaal parenchym

Marginaal parenchym is de botanische term voor parenchym (vulweefsel) dat zich bij sommige boomsoorten rond de jaarringen in de stam bevindt. De term is in 1950 geïntroduceerd door R.W. Hess.

Marginaal parenchym is een vorm van axiaal parenchym. Het wordt onderverdeeld in:

Soms is in een boom slechts een van beide parenchymsoorten aanwezig, soms allebei. Gevallen van soorten met alleen initiaal parenchym zijn zeldzaam, hierdoor worden 'terminaal parenchym' en 'marginaal parenchym' soms als synoniemen gezien. Voorbeelden van bomen met alleen initiaal parenchym zijn de teakboom ("Tectona grandis"), "Cedrela odorata", en "Terminalia tomentosa".

Het terminaal parenchym kan 1 tot 10 cellenlagen dik zijn. Een voorbeeld van een boom waarbij het terminaal parenchym slechts 1 cellenlaag dik is, is de grofgetande populier ("Populus grandidentata"). In het terminaal parenchym bevindt zich soms zetmeel, bijvoorbeeld in de suikeresdoorn ("Acer saccharum"). Mogelijk is dit een reserveopslag van energie voor de groei van blaadjes of bloesems.


</doc>
<doc id="3802197" url="https://nl.wikipedia.org/wiki?curid=3802197" title="Dapagliflozine">
Dapagliflozine

Dapagliflozine is een nieuw soort geneesmiddel waarmee diabetes mellitus-type 2 kan worden behandeld. Het medicijn is ontwikkeld door Bristol-Myers Squibb samen met de firma AstraZeneca en geregistreerd onder de merknaam Forxiga.

In juli 2011 hield de FDA de registratie tegen.

In april 2012 gaf de CHMP van het EMA wel een positief rapport over het geneesmiddel. Het is nu in een aantal Europese landen in de handel en is via een gemeenschappelijke procedure op 15 november 2012 geschikt bevonden voor heel Europa bij de behandeling van diabetes type 2. De FDA heeft het middel vooralsnog afgewezen wegens een verhoogd risico op kanker.

Dapagliflozine verhindert de terugresorptie van glucose uit de nier en de stof wordt zo in de urine uitgescheiden. Het is een omkeerbare remmer van de natrium -glucose-cotransporter2 (SGLT2). De grote hoeveelheid glucose die kan worden uitgescheiden, tot aan 70 gram per dag, kan leiden tot zwakte, bloeddrukverlaging, flauwvallen en urinewegontstekingen. 

Forxiga wordt in de handel gebracht als tabletten met dapagliflozinepropaandiolmonohydraat, overeenkomend met respectievelijk 5 en 10mg dapagliflozine.
Forxiga is geïndiceerd bij volwassen patiënten, 18 jaar en ouder, met type 2 diabetes mellitus om de bloedglucoseregulatie te verbeteren als Monotherapie en als Add-on combinatietherapie (in het bijzonder toevoeging aan metformine). De standaarddosering is 1x daags 10mg.

De biologische beschikbaarheid is 78%. De stof wordt hoofdzakelijk omgezet in een niet werkzame glucuronide. De nierfunctie is belangrijk voor de hoeveelheid glucose die wordt uitgescheiden. Halveringstijd circa 13 uur.

Starten van het gebruik boven de 75 jaar wordt afgeraden. Ook bij een matige of nog slechtere nierfunctie dit middel niet gebruiken. Voorzichtigheid is geboden bij cardiovasculaire ziekten en het gebruik van lisdiuretica. Het geneesmiddel geeft een grote kans op volumedepletie. Ook treden er eerder urinaire en genitale infecties op.

Zwangerschap en borstvoeding worden ontraden.

CVZ adviseert op 3 september 2013 de minister vergoeding toe te staan als tweede medicijn middels clustering op lijst 1B. Dit geldt vooralsnog alleen in combinatietherapie met metformine, wanneer een sulfonylureumderivaat niet wordt verdragen. Als monotherapie is het geneesmiddel nog niet beoordeeld.


</doc>
<doc id="3802448" url="https://nl.wikipedia.org/wiki?curid=3802448" title="Jean Marquet">
Jean Marquet

Jean Fernand Edouard baron Marquet (Berchem, 18 februari 1928 – aldaar, 18 maart 1991) was hoogleraar aan de Universitaire Instelling Antwerpen.

Marquet was een zoon van advocaat Fernand Edmond Jean Marie Marquet en Marie Sylvie Gustavine Froidbise. In 1956 studeerde Marquet af als neus-, keel- en oorspecialist aan de Katholieke Universiteit Leuven. Tussen 1959 en 1972 ontwikkelde hij als eerste de methode voor de transplantatie van gehoorbeentjes en trommelvliezen. In 1972 werd hij benoemd tot hoogleraar NKO aan de Universitaire Instelling Antwerpen (UIA). Hij was ook verbonden aan de universiteit van Nijmegen en secretaris-generaal van de "International Federation of Oto-Rhino-Laryngological Society". Hij lag samen met Stefaan Peeters aan de basis van de cochleaire implant "LAURA". 
In 1988 ontving hij de Humanitasprijs van de provincie Antwerpen. Op 20 december 1989 werd hij verheven in de Belgische adel met de titel van baron overgaand bij eerstgeboorte. Hij was voorts commandeur in de Kroonorde en ridder in de Leopoldsorde.

Marquet trouwde in 1955 met Viviane Leclef (1932) met wie hij vier kinderen kreeg. Zijn oudste zoon Olivier (1957) is directeur van de Triodosbank in België.


</doc>
<doc id="3803231" url="https://nl.wikipedia.org/wiki?curid=3803231" title="Lipoedeem">
Lipoedeem

Lipoedeem of "vetzwelling" is een zeldzame chronische aandoening van het vetweefsel, die vrijwel alleen bij vrouwen voorkomt. Het is een erfelijke aandoening die voorkomt bij 1 op de 72.000 mensen; mogelijk is het aantal in werkelijkheid hoger.

Bij lipoedeem is er sprake van een vet- en vochtophoping, wat pijnlijke klachten op kan leveren. In tegenstelling tot 'normaal' oedeem is lipoedeem niet wegdrukbaar. Veelal komt de aandoening voor in het ondergestel, ofwel in de heupen, bovenbenen en knieën. Maar ook de armen kunnen worden aangedaan. Kenmerkend van de aandoening is dat handen en voeten niet aangetast worden.

De oorzaak van lipoedeem is niet bekend. Wel staat vast dat erfelijke factoren een rol spelen bij de ontwikkeling van deze aandoening. Vaak begint of verergert lipoedeem bij een hormoonwisseling, bijvoorbeeld in de puberteit of na een zwangerschap of de menopauze.

Lipoedeem is een chronische, niet curabele, veelal progressieve aandoening met soms aanzienlijke morbiditeit. In eerste instantie krijgen patiënten een disproportionele vettoename aan de benen, billen en/of armen. Diëten en lichaamsbeweging hebben slechts een zeer beperkte invloed op deze disproportionele vetverdeling. De benen kunnen gevoelig zijn en vertonen gemakkelijk blauwe plekken na relatief kleine traumata. Dit kan verergeren tot hevig ervaren pijn en verminderde mobiliteit, uiteindelijk leidend tot een beperking in activiteiten en verminderd participeren in de maatschappij. Bij patiënten met lipoedeem kunnen tevens verschijnselen van obesitas worden geconstateerd. Dieetmaatregelen hebben vooral invloed op de obesitas component, maar veel minder op de disproportionele vetverdeling bij het lipoedeem. Aangezien lipoedeem ook zonder obesitas component tot een verhoogde BMI leidt, wordt bij veel patiënten ten onrechte een relatie gelegd met een overmatige calorie-inname en obesitas. Naast fysieke klachten kan lipoedeem ook leiden tot psychosociale klachten. Deze worden veelal veroorzaakt doordat de aandoening niet wordt (h)erkend door de geconsulteerde professionals en doordat de adviezen van gewichtsvermindering en lichaamsbeweging niet tot een verbetering van de klachten leiden.


</doc>
<doc id="3803300" url="https://nl.wikipedia.org/wiki?curid=3803300" title="Bandagelens">
Bandagelens

Een bandagelens is een lens zonder sterkte die als functie heeft om het oog te beschermen. Het dient als een soort verband en wordt net als een normale contactlens op het oog gedragen. Een bandagelens kan worden gebruikt bij diverse hoornvliesziekten, na bijvoorbeeld een hoornvliesbeschadiging, oogtrauma of uitdroging. Ook wordt hij toegepast na een refractiebehandeling (bv. Lasik). De lens is meestal gemaakt van silicone hydrogel.

Er bestaan ook bandagelenzen die langzaam een bepaald medicijn afgeven aan het oog.


</doc>
<doc id="3803357" url="https://nl.wikipedia.org/wiki?curid=3803357" title="Koperwaterstofarseniet">
Koperwaterstofarseniet

Koperwaterstofarseniet of Scheelesgroen, (Engels: "Scheele's Green") is een samengestelde stof bestaande uit koper, waterstof, arseen en zuurstof. De brutoformule van deze stof is CuHAsO. Het heeft een geelgroene kleur en is zeer giftig. Vroeger werd koperwaterstofarseniet gebruikt voor verf als vervanger van oudere groene pigmenten die gemaakt werden van kopercarbonaat, hoewel het later weer werd vervangen door andere stoffen vanwege de toxiciteit en de instabiliteit van de kleur. Ook werd de stof gebruikt voor behang, waxinelichtjes en speelgoed.

De stof is chemisch gerelateerd aan koper(II)acetonarseniet (oftewel parijsgroen). 

Koperwaterstofarseniet werd in 1775 door de Zweed Carl Wilhelm Scheele bij toeval uitgevonden, vandaar ook de naam Scheelesgroen. Het pigment stond ook wel bekend als Zweedsgroen. 

Scheele publiceerde zijn resultaten in 1778 maar hield zijn procedé geheim om een monopolie op de stof te behouden. Tegen het eind van de achttiende eeuw kwam een Duitse productie op gang. Op 10 augustus 1812 werd een Engels patent aangevraagd door William Parker en in het Verenigd Koninkrijk was de naam dan ook "patent green". Scheelesgroen werd soms gebruikt als olieverfpigment, vooral in Duitsland, maar de hoofdtoepassing was voor het kleuren van behang en garen. Het kreeg al snel een slechte reputatie vanwege de giftigheid. Men maakte soms de fout het toe te voegen aan kaarsen, snoepgoed of marsepein — "such a lovely green colour" spotte de humorist Terry Pratchett — met fatale gevolgen. Als schilderpigment was het minder geschikt wegens een wat gelige kleur en de neiging tot nadonkeren. Net als bij Veronesegroen werden allerlei fantasienamen aan het pigment gegeven, wellicht om te verhullen dat er arsenicum in zat.

Het pigment werd gefabriceerd door kopersulfaat en arsenicum(VI)oxide te mengen en op te lossen met kaliumnitraat. Het pigment heeft een geelgroene tint. Het verdonkert door inwerking van waterstofsulfide in de atmosfeer. Het heeft het "Colour Index"-nummer PG22.

Het gebruik van het pigment is maar bij weinig kunstenaars door modern onderzoek aangetoond. Uitzonderingen zijn onder andere Joseph Mallord William Turner en Édouard Manet. Rond 1900 was het in de meeste landen verboden en werd het ook niet meer in de kunst toegepast. Namen als "patentgroen" kwamen nog wel in het assortiment voor maar de verf bestond dan in feite uit een imitatie op basis van pigmenten die geen arseen bevatten, meestal een mengsel van chromaatgeel en vert émeraude.


</doc>
<doc id="3803705" url="https://nl.wikipedia.org/wiki?curid=3803705" title="Musculus abductor digiti minimi pedis">
Musculus abductor digiti minimi pedis

De musculus abductor digiti minimi pedis of kleineteenabductor is een spier in de voet die de kleine teen naar buiten kan buigen. De functie is vergelijkbaar met de vrijwel gelijknamige spier in de hand, de musculus abductor digiti minimi manus.


</doc>
<doc id="3803847" url="https://nl.wikipedia.org/wiki?curid=3803847" title="James Rothman">
James Rothman

James Edward Rothman (Haverhill (Massachusetts), 3 november 1950) is een Amerikaans celbioloog. In 2013 kreeg hij samen met Randy Schekman en Thomas Südhof de Nobelprijs voor de Fysiologie of Geneeskunde voor hun ontdekkingen van het mechanisme dat het belangrijkste transportsysteem in onze cel regelt. In 2010 kreeg hij met Südhof en Richard Scheller de Kavli Prize.

Rothman studeerde natuurkunde aan Yale-universiteit, promoveerde in de Biologische chemie aan Harvard en deed een postdoc aan de Massachusetts Institute of Technology. Hij was werkzaam aan Stanford-universiteit en Princeton-universiteit voordat hij in New York aan het Memorial Sloan-Kettering Cancer Center de afdeling cellulaire biochemie en biofysica mocht oprichten. Hij was tevens vicevoorzitter van het Sloan-Kettering Institute.

In 2003 werd hij hoogleraar fysiologie aan Columbia-universiteit en hoofd van het onderzoekscentrum chemische biologie. Hij bekleedt de Fergus F. Wallace-leerstoel als hoogleraar biomedische wetenschappen aan Yale University en is voorzitter van de vakgroep celbiologie aan de Yale School of Medicine en de directeur van het nanobiologischinstituut aan de Yale West Campus. Rothman is lid van de National Academy of Sciences.

Rothman heeft belangrijk fundamenteel onderzoek verricht met betrekking tot het ontrafelen van de complexe transportsystemen binnenin een lichaamscel.

Reeds bekend was dat in een cel, in het cytoplasma, uiterst kleine, door een membraan omgeven blaasjes bevinden die een verscheidenheid aan proteïnes transporteren naar de verschillende delen in het cytoplasma. Dit proces van proteïnetransport is van doorslaggevend belang voor onder andere de groei en deling van iedere cel. Onduidelijk was hoe dit proces van eiwitverplaatsing en membraanfusie, dat destijds als een van de belangrijkste onopgeloste geheimen binnen de celbiologie gold, in zijn werk gaat.

Om meer inzicht te krijgen in dit complexe proces infecteerde Rothman hersencellen met een VS-virus zodat deze cellen het virale eiwit VSV-G produceren. Wanneer dit eiwit in het Golgi-apparaat van de cel terechtkomt verandert de structuur ervan, die waarneembaar is. Op deze wijze ontdekte Rothman en zijn team van onderzoekers welke moleculaire mechanismen en grondslag liggen aan deze intracellulaire membraanfusie door aan te tonen dat de specificiteit van de fusie berust op de binding van zogenaamde SNARE-eiwitten tussen de membranen. Dit betreft een complex drie eiwitten waarvan er een (v-SNARE) zich bevindt op het transportblaasje, terwijl de twee andere (t-SNARE's) op het organelmembraan bevinden. Hebben de SNARE-eiwitten elkaar eenmaal gevonden, dan is de membraanfusie een feit. Omdat slechts een aantal v-SNARE's zich kunnen binden aan een bepaalde t-SNARE ontstaat een specificiteit die ervoor zorgt dat niet elk eiwitproduct zomaar overal afgeleverd kan worden.

Deze ontdekking van eiwittransport en membraanfusie verschafte inzicht in belangrijke fysiologische celprocessen, zoals het vrijkomen van insuline in de bloedbaan en de communicatie tussen zenuwcellen in de hersenen. Verstoringen in deze processen kunnen leiden tot ziektes als diabetes, verschillende neurologische afwijkingen en waarschijnlijk ook uitzaaiingen van kanker.


</doc>
<doc id="3803858" url="https://nl.wikipedia.org/wiki?curid=3803858" title="Randy Schekman">
Randy Schekman

Randy Wayne Schekman (Saint Paul (Minnesota), 30 december 1948) is een Amerikaans celbioloog. In 2013 kreeg hij samen met James Rothman en Thomas Südhof de Nobelprijs voor de Fysiologie of Geneeskunde voor hun ontdekkingen van het mechanisme dat het belangrijkste transportsysteem in onze cel regelt. 

Schekman studeerde moleculaire wetenschappen aan de Universiteit van Californië - Los Angeles, studeerde een jaar in Schotland aan de Universiteit van Edinburgh en promoveerde in 1975 aan Stanford-universiteit op DNA replicatie. Sinds 1991 is hij onderzoeker en sinds 1994 hoogleraar aan het Howard Hughes Medical Institute van de Universiteit van Californië - Berkeley. 

Voor zijn onderzoek naar de genetische basis van celtransport gebruikte Schekman het bakkersgist "Saccharomyces cerevisiae" als modelorganisme. Bij sommige gistcellen nam hij waar dat zogenaamde glycoproteïnen zich in de cel ophoopten en niet zoals normaal naar de omgeving werden uitgescheiden. Als oorzaak vermoedde hij een genetisch defect in het transportsysteem van deze cellen en onderzocht welke genen anders waren bij deze gemuteerde gistcellen.

Hij ontdekte dat er drie verschillende klassen van genen betrokken zijn bij het transport van moleculen naar het endoplasmatisch reticulum, het golgi-apparaat en het celoppervlak. Het resultaat van zijn onderzoek publiceerde Schekman begin jaren tachtig in het vakblad "Cell".

Later onderzoek toonde aan dat het cellulaire transport van moleculen een goed georganiseerd systeem is die zowel bij gistcellen als bij zoogdieren op dezelfde wijze plaatsvindt en dus waarschijnlijk eenzelfde evolutionaire oorsprong heeft. Defecten in dit systeem leiden tot ziektes zoals neuroziektes en diabetes.


</doc>
<doc id="3803870" url="https://nl.wikipedia.org/wiki?curid=3803870" title="Thomas Südhof">
Thomas Südhof

Thomas Christian Südhof (Göttingen, 22 december 1955) is een in Duitsland geboren Amerikaans biochemicus. In 2013 kreeg hij samen met James Rothman en Randy Schekman de Nobelprijs voor de Fysiologie of Geneeskunde voor hun ontdekkingen van het mechanisme dat het belangrijkste transportsysteem in onze cel regelt.

Südhof studeerde geneeskunde aan de RWTH Aachen, Harvard-universiteit en de Georg-August-Universität Göttingen. In 1983 ging hij naar de Verenigde Staten waar hij een postdoc moleculaire genetica aan het University of Texas Health Science Center onder Michael Stuart Brown en Joseph Goldstein. Südhof werkte mee aan het onderzoek naar de regulatie van het cholesterolmetabolisme waarvoor Brown en Goldstein in 1985 de Nobelprijs kregen.

In 1986 werd hij onderzoeker aan het Howard Hughes Medical Institute. In 2008 ging Südhof naar Stanford-universiteit waar hij de Avram Goldsteinleerstoel aan de medische faculteit bekleed en tevens hoogleraar moleculaire en cellulaire fysiologie, psychiatrie en neurologie is.

Südhof deed onderzoek naar de wijze waarop neurotransmitters in de hersenen worden aangemaakt, daar deze alleen door het transportsysteem worden afgegeven in reactie op een bepaalde prikkel. Hij ontdekte dat bij dit proces twee proteïnes zijn betrokken welke de influx van calcium koppelen aan het vrijkomen van een neurotransmitter. Pas op het moment dat er voldoende calcium aanwezig is, binden de proteïnes van het transportsysteem zich aan het celmembraan om de neurotransmitter los te laten. Deze conclusie publiceerde hij in 2001 in het tijdschrift "Nature".

Beschadigingen in dit cellulaire transportsysteem van neurotransmitters zorgen voor een verstoring in de communicatie tussen zenuwcellen in de hersenen, met verschillende neurologische ziektes tot gevolg.


</doc>
<doc id="3804353" url="https://nl.wikipedia.org/wiki?curid=3804353" title="Victor De Wals">
Victor De Wals

Victor Philippe De Wals (Sterrebeek, 26 februari 1881 - Kortenberg, 25 januari 1951) was een Belgisch senator en burgemeester.

De Wals promoveerde tot doctor in de geneeskunde en vestigde zich in Kortenberg. Hij werd er in 1921, bij de eerste naoorlogse verkiezingen, gemeenteraadslid en schepen. In 1947 werd hij burgemeester van de gemeente, een ambt dat hij zou uitvoeren tot zijn overlijden. Hij werd ook provinciaal raadslid (1925-1936).

In 1936 werd hij verkozen tot katholiek senator voor het arrondissement Leuven en vervulde dit mandaat tot in 1946.




</doc>
<doc id="3805110" url="https://nl.wikipedia.org/wiki?curid=3805110" title="Tylose">
Tylose

Tylosen zijn uitgroeisels van de parenchymcellen rond de xyleemvaten van sommige bedektzadige plantensoorten. Als een deel van de plant uitdroogt of als er een infectie plaatsvindt, sluiten de tylosen deze vaten af, zodat de schade zich niet verspreidt naar de rest van de plant.

In sommige boomsoorten helpen de tylosen ook om het spinthout om te zetten in kernhout door de vaten af te sluiten zodra deze vol luchtbellen raken, waardoor rotting voorkomen wordt.


</doc>
<doc id="3805598" url="https://nl.wikipedia.org/wiki?curid=3805598" title="Séralini-affaire">
Séralini-affaire

De Séralini-affaire is de affaire rond een onderzoek naar de gezondheidseffecten van een dieet met ggo-maïs dat concludeerde dat ratten die ggo-maïs eten vaker tumoren ontwikkelen. Het onderzoek, uitgevoerd onder leiding van Gilles-Éric Séralini, werd in 2012 gepubliceerd in het wetenschappelijk tijdschrift "Food and Chemical Toxicology". Een jaar later trok de redactie de publicatie weer in. Met de publicatie ontving het onderzoek veel media-aandacht. De Organic Consumers Association, een internationale organisatie dat voorstander is voor biologisch voedsel, maakte de koppeling tussen deze studie en borstkanker bij mensen. Naar aanleiding van het onderzoek, besloot Rusland tot een moratorium op de import van genetische gemodificeerde maïs. Vanwege de grote bezorgdheid hebben internationale wetenschappelijke instituten waaronder het Europese Autoriteit voor voedselveiligheid (EFSA) het onderzoek geëvalueerd.

Het onderzoek volgde 200 Sprague-Dawleyratten die gedurende twee jaar gevoed werden met een dieet dat ongeveer 11% maïs bevat. De ratten waren opgedeeld in drie groepen, elk met een test- en controlegroep. De eerste groep kreeg ggo-maïs (Mon810, Mon863 en NK603) te eten. De tweede groep kreeg ook deze ggo-maïs maar dan bespoten met Roundup. De derde groep kreeg reguliere maïs bespoten met Roundup te eten. De controlegroep kreeg onbespoten reguliere maïs te eten. In alle test- en controlegroepen ontwikkelden ratten tumoren. Maar volgens de onderzoekers lag de sterfte hoger dan in de controlegroep. Beide geslachten kregen in de drie groepen twee tot drie keer meer tumoren dan de controlegroep. Voor mannetjes lag de sterfte bij de groep die ggo-maïs te eten kreeg tot vijf keer hoger dan in de controlegroep. Voor vrouwtjes lag deze in alle drie de groepen twee tot drie keer hoger.

Het onderzoek ontving snel veel kritiek op haar onderzoeksopzet. Volgens verschillende wetenschappelijke instellingen, waaronder het Vlaams Instituut voor Biotechnologie en het EFSA, is dit onderzoek geheel foutief uitgevoerd. Zo zegt het EFSA dat de proef: "fundamentele gebreken vertoont die het onmogelijk maken om enige zinnige conclusie te trekken". Verder is de proef erg ingewikkeld opgesteld en zijn verschillende belangrijke gegevens verzwegen. De meestgenoemde problemen bij deze studie zijn onder meer:


Volgens critici is deze test doelbewust gemanipuleerd vanwege ideologische redenen. Dit vanwege de samenloop van alle fouten en omdat de onderzoeksgroep in het verleden zich al kenbaar heeft gemaakt als anti-ggo. 

Na publicatie analyseerde de redactie van het tijdschrift het onderzoek opnieuw, samen met de onderzoeksgegevens en de reacties vanuit het peer-review proces. Zij kon echter geen bewijs vinden van fraude of bewuste misrepresentatie. Wel oordeelde ze dat met de geringe omvang van de steekproef geen sluitende conclusies getrokken kunnen worden over de rol van NK603 of glyfosaat in mortaliteit of het voorkomen van tumor. Ook werd aangehaald dat gegeven de hoge gevoeligheid voor tumoren in het gebruikte rattenras Sprague-Dawly, er niet uitgesloten kan worden dat het verhoogde aantal tumoren komt door een normale spreiding.


</doc>
<doc id="3805783" url="https://nl.wikipedia.org/wiki?curid=3805783" title="Musculus iliacus">
Musculus iliacus

De musculus iliacus of darmbeenspier is een platte driehoekige spier die zich diep in het lichaam bevindt tussen de bovenkant van het dijbeen en de onderzijde van de wervelkolom. De functie van deze spier is onlosmakelijk verbonden met die van de musculus psoas major. Deze spieren zijn gedeeltelijk met elkaar vergroeid en worden ook gezamenlijk aangeduid als "musculus iliopsoas".


</doc>
<doc id="3805907" url="https://nl.wikipedia.org/wiki?curid=3805907" title="Pierre Dexters">
Pierre Dexters

Pierre Gilbert "Albert" Dexters (Sint-Joost-ten-Node, 21 december 1905 - Eisden, 19 april 1981) was een Belgisch volksvertegenwoordiger en burgemeester voor de CVP.

Dexters promoveerde tot doctor in de geneeskunde (1930) aan de Katholieke Universiteit Leuven en behaalde in 1931 een bijzonder diploma verloskunde in Parijs. Hij vestigde zich in Eisden en bestudeerde voornamelijk de beroepsziekten bij mijnwerkers.

Hij werd gemeenteraadslid (1932), schepen (1947) en burgemeester (1948-1964) van Eisden. Hij werd ook provincieraadslid (1936-1939). Van 1976-1980 was hij de derde burgemeester van Maasmechelen, de fusiegemeente waarin Eisden opgegaan was.

In 1939 werd hij verkozen tot katholiek volksvertegenwoordiger voor het arrondissement Tongeren-Maaseik en vervulde dit mandaat tot in 1961.

Van 1937 tot 1939 was hij ondervoorzitter van het Rode Kruis België, afdeling Eisden. 
Tijdens de Tweede Wereldoorlog was hij:



</doc>
<doc id="3806122" url="https://nl.wikipedia.org/wiki?curid=3806122" title="Musculus psoas minor">
Musculus psoas minor

De musculus psoas minor of kleine lendenspier is een smalle spier met een lange pees in de lendenstreek die slechts bij ongeveer de helft van alle mensen aanwezig is. Bij mensen heeft de spier geen duidelijke functie.


</doc>
<doc id="3806176" url="https://nl.wikipedia.org/wiki?curid=3806176" title="Platysma">
Platysma

Het platysma of huidspier van de hals is een grote oppervlakkige spier in het halsgebied. Als oorsprong heeft het platysma, de basis mandibulae en de fascia parotidica met als aanhechtingsplaatsen de huid onder het sleutelbeen en de fascia pectoralis. Het platysma verzorgt mede de mimiek (trekt mondhoeken naar beneden) en geeft vorm aan de hals. Deze spier wordt geïnnerveerd door de nervus facialis.


</doc>
<doc id="3806260" url="https://nl.wikipedia.org/wiki?curid=3806260" title="Musculus peroneus longus">
Musculus peroneus longus

De musculus peroneus longus hoort tot de oppervlaktespieren aan de laterale zijde van het onderbeen. 


</doc>
<doc id="3806268" url="https://nl.wikipedia.org/wiki?curid=3806268" title="Maleise honingspeurder">
Maleise honingspeurder

De Maleise honingspeurder ("Indicator archipelagicus") is een vogel uit de familie Indicatoridae (Honingspeurders).

Deze soort komt voor in Maleisië, Sumatra en Borneo.



</doc>
<doc id="3806363" url="https://nl.wikipedia.org/wiki?curid=3806363" title="Musculus peroneus brevis">
Musculus peroneus brevis

De musculus peroneus brevis hoort tot de spieren aan laterale zijde van het onderbeen. De musculus peronaeus brevis heeft zijn oorsprong op 2/3 van het het kuitbeen en hecht aan het 5e middenvoetsbeentje.


</doc>
<doc id="3806381" url="https://nl.wikipedia.org/wiki?curid=3806381" title="Kortsnavelhoningspeurder">
Kortsnavelhoningspeurder

De kortsnavelhoningspeurder ("Indicator pumilio") is een vogel uit de familie Indicatoridae (Honingspeurders).

Deze soort komt voor in oostelijk Congo-Kinshasa, westelijk Oeganda, Rwanda en Burundi.



</doc>
<doc id="3806396" url="https://nl.wikipedia.org/wiki?curid=3806396" title="Himalayahoningspeurder">
Himalayahoningspeurder

De Himalayahoningspeurder ("Indicator xanthonotus") is een vogel uit de familie Indicatoridae (Honingspeurders).

Deze soort komt voor van noordwestelijk India tot noordelijk Myanmar en telt 2 ondersoorten:



</doc>
<doc id="3806406" url="https://nl.wikipedia.org/wiki?curid=3806406" title="Diksnavelhoningspeurder">
Diksnavelhoningspeurder

De diksnavelhoningspeurder ("Indicator conirostris") is een vogel uit de familie Indicatoridae (Honingspeurders).

Deze soort komt voor in westelijk en centraal Afrika en telt 2 ondersoorten:



</doc>
<doc id="3806410" url="https://nl.wikipedia.org/wiki?curid=3806410" title="Kleinste honingspeurder">
Kleinste honingspeurder

De kleinste honingspeurder ("Indicator exilis") is een vogel uit de familie Indicatoridae (Honingspeurders).

Deze soort komt voor in westelijk en centraal Afrika en telt 3 ondersoorten:



</doc>
<doc id="3806416" url="https://nl.wikipedia.org/wiki?curid=3806416" title="Gevlekte honingspeurder">
Gevlekte honingspeurder

De gevlekte honingspeurder ("Indicator maculatus") is een vogel uit de familie Indicatoridae (Honingspeurders).

De vogel is gemiddeld 18 cm lang en weegt 42 tot 54 gram. De vogel is overwegend olijfgroen gekleurd met op de borst lichte spikkels. De staart is donker met lichte buitenste staartpennen die aan het eind weer donker gevlekt zijn. De gevlekte honingspeurder is van boven groener gekleurd dan de schubkeelhoningspeurder ("I. variegatus") en minder lichter van onder.

Deze soort komt voor in westelijk en centraal Afrika en telt 2 ondersoorten:

Het leefgebied bestaat uit dicht primair regenbos, bosranden bijvoorbeeld langs rivieren en verlaten overgroeide plantages. Komt voor tot op 2130 m boven de zeespiegel.

De grootte van de populatie is niet gekwantificeerd. De vogel is plaatselijk schaars tot vrij algemeen. De indruk bestaat dat de aantallen achteruit gaan. Echter, het tempo ligt onder de 30% in tien jaar (minder dan 3,5% per jaar). Om deze redenen staat de gevlekte honingspeurder als niet bedreigd op de Rode Lijst van de IUCN.


</doc>
<doc id="3806421" url="https://nl.wikipedia.org/wiki?curid=3806421" title="Bleke honingspeurder">
Bleke honingspeurder

De bleke honingspeurder ("Indicator meliphilus") is een vogel uit de familie Indicatoridae (Honingspeurders).

Deze soort komt voor in oostelijk, zuidoostelijk en zuidelijk centraal Afrika en telt 2 ondersoorten:



</doc>
<doc id="3806428" url="https://nl.wikipedia.org/wiki?curid=3806428" title="Kleine honingspeurder">
Kleine honingspeurder

De kleine honingspeurder ("Indicator minor") is een vogel uit de familie Indicatoridae (Honingspeurders).

Deze soort komt wijdverspreid voor in Afrika en telt 6 ondersoorten:



</doc>
<doc id="3806436" url="https://nl.wikipedia.org/wiki?curid=3806436" title="Schubkeelhoningspeurder">
Schubkeelhoningspeurder

De schubkeelhoningspeurder ("Indicator variegatus") is een vogel uit de familie Indicatoridae (Honingspeurders).

Deze soort komt voor van Ethiopië en Somalië tot oostelijk Zuid-Afrika, maar ook westelijk door zuidelijk Congo-Kinshasa en Zambia tot westelijk Angola.



</doc>
<doc id="3806446" url="https://nl.wikipedia.org/wiki?curid=3806446" title="Willcocks' honingspeurder">
Willcocks' honingspeurder

De Willcocks' honingspeurder ("Indicator willcocksi") is een vogel uit de familie Indicatoridae (Honingspeurders).

Deze soort komt voor in westelijk en centraal Afrika en telt 3 ondersoorten:



</doc>
<doc id="3806986" url="https://nl.wikipedia.org/wiki?curid=3806986" title="Sint Anthonygasthuis (Bolsward)">
Sint Anthonygasthuis (Bolsward)

Het Sint Anthonygasthuis is een monumentaal pand in Bolsward in de Nederlandse provincie Friesland.

Het gasthuis werd in de 15e eeuw gesticht. Na de bouw van het armhuis Hendrik Nanneshof in 1522 werd het als het rijke gasthuis aangeduid. In de 17e eeuw proveniershuis. In 1778-1784 kwam er naar ontwerp van Jan Nooteboom een nieuw gebouw in Lodewijk XIV-stijl met een middenrisaliet. Het houtsnijwerk in de voogdenkamer en van het fronton op de uitbouw van de achtergevel werd vervaardigd door Hermannus Berkebijl. De tegellambriseringen met bloemstukken in de gangen zijn in 1779 gemaakt door de Bolswarder kleibakkerij. Rond de tuin aan de achterzijde kwamen meerdere uitbreidingen tot stand. In 1867 werd naar ontwerp van Louis Levoir het "Klein Gasthuis" gebouwd. In 1874 ontstonden naar plannen van H.Bouma de "Tuinkamers" (Nieuwmarkt 28-36). In 1907 werd naar ontwerp van J. Dijkstra acht woningen van het "Streekje" (Nieuwmarkt 35-49) gebouwd. Het hoofdgebouw werd in 1958 verbouwd tot appartementen.


</doc>
<doc id="3807006" url="https://nl.wikipedia.org/wiki?curid=3807006" title="Musculus adductor magnus">
Musculus adductor magnus

De musculus adductor magnus of grote dijadductor is een spier in de binnenzijde van het bovenbeen die loopt van het schaambeen naar de achterzijde van het dijbeen. Het bovenste deel wordt wel als afzonderlijke spier beschouwd, de musculus adductor minimus.

Zoals zijn naam al zelf zegt behoort deze spier tot de adductoren van het bovenbeen.


</doc>
<doc id="3807060" url="https://nl.wikipedia.org/wiki?curid=3807060" title="Musculus adductor minimus">
Musculus adductor minimus

De musculus adductor minimus is een kleine spier in de binnenzijde van het bovenbeen die loopt van het schaambeen naar de achterzijde van het bovenste gedeelte van het dijbeen. De musculus adductor minimus wordt ook wel beschouwd als het bovenste deel van de musculus adductor magnus.

Zoals zijn naam al zelf zegt behoort deze spier tot de adductoren van het bovenbeen.


</doc>
<doc id="3807707" url="https://nl.wikipedia.org/wiki?curid=3807707" title="Musculus obturatorius internus">
Musculus obturatorius internus

De musculus obturatorius internus of binnenste sluitbandspier is een korte diepgelegen spier in de heup die loopt van het schaambeen naar het dijbeen. De musculus obturatorius internus helpt bij de laterale rotatie van de heup en het ondersteunen van het heupgewricht in de kom.


</doc>
<doc id="3807724" url="https://nl.wikipedia.org/wiki?curid=3807724" title="Musculus obturatorius externus">
Musculus obturatorius externus

De musculus obturatorius externus of buitenste sluitbandspier is een korte spier in de heup die loopt van het schaambeen naar het dijbeen aan de buitenzijde van het bekken. De musculus obturatorius externus zorgt voor exorotatie van het bovenbeen.


</doc>
<doc id="3808225" url="https://nl.wikipedia.org/wiki?curid=3808225" title="Blaassteen">
Blaassteen

Een blaassteen (ook wel 'cystoliet' genoemd) is een steen (calculus) die zich in de urineblaas bevindt. De bijbehorende aandoening (het hebben van blaasstenen) wordt 'cystolithiasis' genoemd. Deze aandoening komt driemaal zo vaak voor bij mannen als bij vrouwen, en vooral op een leeftijd boven de 45 jaar. Iemand die eenmaal blaasstenen heeft gehad, heeft een grote kans op een recidief.

Soms geven blaasstenen klachten, maar het komt ook voor dat ze bij toeval ontdekt worden en geen enkele klacht geven.

Als er klachten zijn, bestaan die meestal uit forse pijn in onderbuik, rug en soms ook in de heupstreek, moeite met plassen, pijn bij het plassen (strangurie), vaak plassen (pollakisurie) en soms ook bloed in de urine (hematurie). De pijn die bij blaasstenen optreedt heeft meestal een golvend karakter en kan gepaard gaan met misselijkheid, braken en koorts.
De urine heeft de geur van waterstofsulfide (rotte eieren of H2S). Door irritatie van de blaaswand kan blaasontsteking ontstaan.

Blaasstenen ontstaan door het uitkristalliseren van chemische stoffen in de blaas. Dit gebeurt vooral als de urine sterk geconcentreerd is.
Mannen die een prostaatvergroting hebben, hebben meer dan gemiddeld last van blaasstenen. Dat komt waarschijnlijk doordat vlotte uitstroom van urine wordt belemmerd door de prostaat, en opgeloste stoffen meer kans hebben om uit te kristalliseren.<br>
Om een vergelijkbare reden komen deze stenen ook vaker voor bij mensen met een dwarslaesie of andere aandoeningen waarbij de blaas vaak niet voldoende geleegd wordt en waarbij urine dus langer in de blaas blijft staan en tijd krijgt om uit te kristalliseren. Ook bij blaasdivertikels en chronische blaasontsteking is de kans vergroot.

Gebruik van urinekatheters vergroot ook de kans op het ontstaan van blaasstenen. Waarschijnlijk komt dat doordat de katheter de blaaswand irriteert waardoor die chronisch ontstoken is.

Een blaassteen kan ook een niersteen zijn die naar de blaas is afgedaald, en daar eventueel verder is uitgegroeid.
Er zijn vele verschillende soorten blaasstenen. De soort wordt bepaald door de chemische samenstelling van de steen. Stoffen die blaasstenen kunnen geven, zijn:
Blaasstenen kunnen sterk in afmeting variëren en komen soms solitair maar ook met meerderen tegelijk voor. Afhankelijk van de samenstelling kan hun uiterlijk en hardheid verschillen. Sommige soorten zijn keihard en glad, anderen hebben juist grillige vormen met uitsteeksels of zijn soms heel week.

Blaasstenen worden gediagnosticeerd met behulp van urineonderzoek (waarbij zeer kleine steentjes, 'gruis' kunnen worden herkend), echografie, röntgenfoto's of cystoscopie. Ook op een intraveneus pyelogram (IVP), een CT-scan kan een blaassteen aangetoond worden.

De beste manier om het vormen van blaasstenen te voorkomen is door te voorkomen dat er sterk geconcentreerde urine in de blaas komt. De meest voordehandliggende benadering is om veel te drinken, zodat de nieren sterker verdunde urine produceren. Bovendien wordt er meer geplast, waardoor de doorstroming groter is en urine korter in de blaas blijft.<br>
Verder moet het gebruik van katheters zoveel mogelijk beperkt worden en moeten oorzaken van stagnatie van urine waar mogelijk verholpen worden.

Dat de lichaamshouding van invloed is op het urineren was al eerder beschreven. Een meta-analyse toonde echter, dat voor mannen met prostaatproblemen:
Dit urologische profiel resulteert in een lagere kans op blaasontsteking en blaasstenen

Een blaassteen hoeft niet altijd verwijderd te worden. Bij een asymptomatische blaassteen kan de keus gemaakt worden om hem gewoon te laten zitten. Als er wel klachten zijn, moet er ingegrepen worden.<br>
Bij kleine blaassteentjes is het vaak mogelijk om ze uit te plassen. Dat kan versneld gebeuren door veel te drinken. Bij grotere stenen lukt dat uiteraard niet. Dergelijke stenen moeten op een andere manier verwijderd worden. Kleine stenen kunnen met een endoscoop verbrijzeld worden. Met laserstralen of geluidsgolven stenen in de blaas te vergruizen is niet mogelijk doordat de stenen hiervoor niet op één plaats blijven liggen (voorwaarde voor deze behandeling) in tegenstelling tot nierstenen die vastzitten in de urineleider. De resterende gruisstukjes worden tijdens de ingreep naar buiten gespoeld of worden daarna uitgeplast.<br>
Sommige blaasstenen zijn ook hiervoor te groot of zijn ongevoelig voor deze behandelingen. In een dergelijke situatie is er geen andere oplossing dan hem operatief te verwijderen door de blaas te openen (lithotomie) door middel van een sectio alta (buiksnede).

De introductie van het "steensnijden" wordt toegeschreven aan Ammonius Lithotomos, een Griekse steensnijder uit Alexandria, Egypte. De term "lithotomie" komt van de Griekse woorden λιθος (steen) en τομειν (snijden). Aulus Cornelius Celsus schreef dat Lithotomos instrumenten ontwikkelde waarmee hij blaasstenen kon kapotknippen en verwijderen.

Celsus schreef de eerste beschrijving van lithotomie zoals die in zijn tijd werd uitgevoerd, en die sindsdien zijn naam draagt: de Celsusmethode.


</doc>
<doc id="3808499" url="https://nl.wikipedia.org/wiki?curid=3808499" title="Sfeer (gevoel)">
Sfeer (gevoel)

Sfeer is een gevoel, stemming die mensen kunnen krijgen in bepaalde situatie, bij bepaalde handelingen, gelegenheden en bijvoorbeeld bij feest- en gedenkdagen. Een sfeer kan positief maar ook negatief zijn. Over het algemeen heerst rond de kerstdagen en Pasen een positieve sfeer al kan deze sfeer ook heel individueel anders ervaren worden. Zo kan voor mensen die alleen en eenzaam zijn, kerstmis juist staan voor een negatieve sfeer en verdriet. In een voetbalstadion kan bijvoorbeeld sprake zijn van een grimmige sfeer veroorzaakt door supporters die met elkaar op de vuist willen gaan.

Op het werk spreekt men van een werksfeer, waarbij het gaat over hoe mensen tijdens de werkzaamheden in een bedrijf, kantoor, instelling of organisatie met elkaar omgaan.

Met privésfeer bedoelt men de zaken die zich afspelen in de persoonlijke sfeer en waar privacy een rol speelt. Bijvoorbeeld in de politiek moet men zich niet bezighouden met zaken die zich afspelen in de privésfeer van politici, tenzij er sprake is van belangenverstrengeling, corruptie, fraude en dat soort zaken.


</doc>
<doc id="3808512" url="https://nl.wikipedia.org/wiki?curid=3808512" title="Hemisferectomie">
Hemisferectomie

Hemisferectomie is een zeldzame chirurgische ingreep waarbij een cerebrale hemisfeer in de hersenen wordt verwijderd (de helft van de hersenen). Hemisferectomie wordt toegepast bij heftige epileptische aanvallen of andere ernstige neurologische aandoeningen. 

In 1888 werd de eerste hemisferectomie uitgevoerd op een hond. Sindsdien is de procedure verfijnd en in de jaren 80 van de vorige eeuw geschikt gemaakt voor kinderen met heftige epilepsie. Waar bij hersenletsel (niet-aangeboren hersenletsel) de persoonlijkheid, geheugen en IQ verandert, is dit bij hemisferectomie niet het geval. Wanneer de helft van de hersenen worden verwijderd blijft de persoonlijkheid, het geheugen en de intelligentie intact. Het lijkt er dus op dat een aangetast brein slechter functioneert dan een brein waarin aangetaste delen worden verwijderd. 

Na hemisferectomie is er een (veelal tijdelijke) verlamming van een helft van het lichaam. De andere hersenhelft moet het functioneren overnemen van de verwijderde hemisfeer. Bij kinderen komt de motoriek na verloop van tijd en veel oefenen met medisch specialisten, weer terug.


</doc>
<doc id="3808916" url="https://nl.wikipedia.org/wiki?curid=3808916" title="Musculus pectineus">
Musculus pectineus

De musculus pectineus of schaambeenkamspier is een skeletspier in het bovenbeen die zijn oorsprong heeft op het schaambeen en aanhecht op het dijbeen. De musculus pectineus is verantwoordelijk voor adductie van de heup, daarnaast zorgt die nog voor een lichte anteflexie.


</doc>
<doc id="3809093" url="https://nl.wikipedia.org/wiki?curid=3809093" title="Musculus gemellus superior">
Musculus gemellus superior

De musculus gemellus superior of bovenste tweelingspier is een korte diepgelegen spier in de heup die loopt van het schaambeen naar het dijbeen. De musculus gemellus superior ligt vlak boven de musculus obturatorius internus en helpt deze bij de laterale rotatie van de heup.


</doc>
<doc id="3809095" url="https://nl.wikipedia.org/wiki?curid=3809095" title="Musculus gemellus inferior">
Musculus gemellus inferior

De musculus gemellus inferior of onderste tweelingspier is een korte diepgelegen spier in de heup die loopt van het schaambeen naar het dijbeen. De musculus gemellus inferior ligt vlak onder de musculus obturatorius internus en helpt deze bij de laterale rotatie van de heup.


</doc>
<doc id="3809355" url="https://nl.wikipedia.org/wiki?curid=3809355" title="Poptagasthuis">
Poptagasthuis

Het Poptagasthuis is een monumentaal pand in Marssum in de Nederlandse provincie Friesland.

Het gasthuis voor vrouwen werd in 1711 gesticht door Henricus Popta. Bij zijn dood in 1712 werd het aan de zuidzijde gelegen Poptaslot nagelaten aan de voogden van het gasthuis. Het gebouw had oorspronkelijk 26 eenkamerwoningen rond een binnenhof. De doorgang in het midden van de oostvleugel aan de Hegedyk heeft een ingang met een halsgevel. De omlijsting in Lodewijk XIV-stijl met Korinthische pilasters wordt bekroond door twee allegorische vrouwenfiguren en het wapen van Popta. De korte vleugels aan de oost- en westzijde hebben halsgevels met klauwstukken.

In 1852 werd aan de noordzijde langs de Buorren een rij huizen gebouwd. Een zandstenen poortje (1713) met Korinthische pilasters, festoenen en siervazen geeft toegang tot de andere woningen van het gasthuis.

In 1952 werden de eenkamerwoningen verbouwd tot grotere wooneenheden en werd het washuis verbouwd tot ketelhuis.


</doc>
<doc id="3809501" url="https://nl.wikipedia.org/wiki?curid=3809501" title="Knikkebolziekte">
Knikkebolziekte

De knikkebolziekte, ook gekend als zombieziekte of knikziekte, is een aandoening die in Afrika voorkomt, voornamelijk in Zuid-Soedan, Tanzania en Noord-Oeganda. Wellicht ontstond de aandoening in Tanzania waar de eerste symptomen in 1962 werden opgemerkt en beschreven.

Enkel kinderen tussen de 5 en 15 jaar blijken deze nog ongeneeslijke aandoening te krijgen. Vanaf dat ogenblik stopt zowel de lichamelijke als mentale ontwikkeling. Ze beginnen met hun hoofd te knikkebollen, krijgen spastische trekken, aanvallen van epilepsie, kwijlen overvloedig, praten niet meer en lijken in een andere wereld te leven. Slachtoffers van de ziekte worden meestal niet ouder dan 30 jaar.

Voorlopig is de oorzaak onbekend en bestaat er evenmin een medicijn. Er zijn vermoedens dat de ziekte iets te maken heeft met voedsel dat besmet is met bepaalde schimmels, de parasiet die rivierblindheid veroorzaakt of door ondervoeding. Er zijn hiervoor echter geen bewijzen. Eind februari 2014 kwam een persbericht met de melding dat de zwarte vlieg mogelijk verspreider is van het virus. Nadat in Oeganda deze vliegensoort werd verdelgd, lijkt het aantal nieuwe infecties af te nemen.

MRI-scans tonen wel aan dat de hersenen van patiënten zijn beschadigd ter hoogte van de hippocampus alsook de gliacellen.


</doc>
<doc id="3809612" url="https://nl.wikipedia.org/wiki?curid=3809612" title="Coromandelkoekoek">
Coromandelkoekoek

De coromandelkoekoek ("Clamator coromandus") is een vogel uit de familie van de koekoeken.

Deze soort komt voor van noordelijk India en Nepal tot oostelijk China en Zuidoost-Azië.


</doc>
<doc id="3809615" url="https://nl.wikipedia.org/wiki?curid=3809615" title="Jacobijnkoekoek">
Jacobijnkoekoek

De jacobijnkoekoek ("Clamator jacobinus") is een vogel uit de familie van de koekoeken.

Deze soort komt wijdverspreid voor in Afrika en van India tot Myanmar en telt 3 ondersoorten:


</doc>
<doc id="3809617" url="https://nl.wikipedia.org/wiki?curid=3809617" title="Levaillants koekoek">
Levaillants koekoek

De Levaillants koekoek ("Clamator levaillantii") is een vogel uit de familie van de koekoeken. De vogel is door Swainson vernoemd naar de Franse ornitholoog François Levaillant.

De vogel is gemiddeld 39 cm lang en weegt 102 tot 141 g. De volwassen vogel is groen tot blauw glanzend zwart van boven met een zwarte kuif. De velugels zijn zwart met witte vlekken. De staart is zwart van boven met wit op het eind van de buitenste staartveren. Van onder is de vogel vuilwit met duidelijke zwarte streepjes op de keel en de borst. 

Deze soort komt voor in een groot deel van Afrika bezuiden de Sahara. Het leefgebied is half open bos, savanne, verlaten agrarisch gebied, riviergeleidend bos en struikgewas. In de droge tijd trekt de vogel naar vochtiger bostypen dichter bij de evenaar. In Oost-Afrika komt de vogel voor tot op 2100 m boven de zeespiegel.

Deze koekoek is een broedparasiet die eieren legt in de nesten van verschillende soorten babbelaars zoals de sahelbabbelaar ("T. plebejus"), zwartkapbabbelaar ("T. reinwardtii") en de pijlpuntbabbelaar ("T. jardineii"). 

De grootte van de wereldpopulatie is niet gekwantificeerd, maar de soort is redelijk algemeen in geschikt habitat. Men veronderstelt dat de soort in aantal stabiel is. Om deze redenen staat de Levaillants koekoek als niet bedreigd op de Rode Lijst van de IUCN.


</doc>
<doc id="3809698" url="https://nl.wikipedia.org/wiki?curid=3809698" title="Musculi gemelli">
Musculi gemelli

De musculi gemelli of tweelingspieren zijn een tweetal spieren in de heup: 


</doc>
<doc id="3825431" url="https://nl.wikipedia.org/wiki?curid=3825431" title="Dramadriehoek">
Dramadriehoek

De dramadriehoek (ook wel "Karpman-driehoek" genoemd) is een model voor communicatie en samenwerking, bedacht door Stephen Karpman en gepubliceerd in 1968. Hij won hiermee de Eric Berne Memorial ‘Scientific’ Award. Karpman is een leerling van Carl Jung.

Het model wordt gebruikt in de transactionele analyse en beschrijft vaak voorkomend gedrag waardoor communicatie en samenwerking sterk belemmerd wordt. Er is sprake van psychologische spelen die verborgen, onbewuste bedoelingen hebben. Door alle 'spelers' wordt, met onbewuste opzet: ontkend dat die verborgen bedoelingen bestaan.
Toch bepalen die onbewuste bedoelingen hoe iemand zich gedraagt.
De bewuste bedoelingen zijn positief, de onbewuste negatief.

In de dramadriehoek wordt ervan uitgegaan dat een mens tijdens transacties één (of meer) van drie rollen kan vervullen: de Aanklager, de Redder of het Slachtoffer. Het is een methode voor het analyseren van bijvoorbeeld discussies, meningsverschillen en ruzies en dus bij uitstek geschikt voor metacommunicatie, bespreken hoe het contact verloopt en waar het uit bestaat.

Ook groepen zoals schoolklassen, werkkringen, minderheden, gelijkgestemden, volken kunnen zich op individuele schaal, in groepen en als geheel zich gedragen als 'spelers' van de dramadriehoek.
Gericht op zichzelf, op groepen, enzovoorts.

De dramadriehoek is ook een metafoor; beeldspraak die moeilijk te accepteren eigen gedrag inzichtelijk kan maken en in bewust gedrag kan veranderen. 
Voorwaarde is aandacht geven aan eigen denken en handelen, aan hoe onbewuste bedoelingen de bewuste bedoelingen overheersen.

Een manier van bekijken die complexe problemen eenvoudig maakt.
De gevolgen van 'Dramadriehoek spelen' kunnen zeer ingewikkeld worden, zozeer dat niemand nog invloed heeft op wat er in werkelijkheid gebeurt.
Toch is de werking van alle drama eenvoudig te begrijpen.

De dramadriehoek bestaat uit een rollenspel, dat gespeeld wordt terwijl de acteurs zich niet bewust zijn dat ze acteren.
Op het moment dat iemand Aanklager speelt, gelooft de speler dat zij/hij de ander/iets anders terecht aanklaagt, en is zich niet bewust van haar/zijn werkelijke bedoeling.
Kenmerkend voor het spel is dat de drie rollen Aanklager, Redder en Slachtoffer gemengd en gewisseld worden.
Al naargelang de behoefte van het te zwakke ego bepaalt. 
De Aanklager kan bijvoorbeeld tegelijkertijd Slachtoffer en Redder zijn.

Elk van de rollen in de dramadriehoek is gebaseerd op ongelijkwaardigheid: een ieder vindt zich ofwel beter ofwel minder dan de ander. Daarnaast neemt niemand verantwoordelijkheid voor zijn of haar eigen gedrag: de "Aanklager" en het "Slachtoffer" leggen de schuld bij de ander, terwijl de "Redder" de problemen niet daar neerlegt waar ze horen. 
Alle drie rollen fixeren zich op de verantwoordelijkheid van de ander en leiden daarom de aandacht af van zichzelf.
Het doel, de beloning is het eigen te zwakke ego, overschreeuwen.

Belangrijk om te weten is dat dit gedrag altijd onbewust is.
Met name wordt ontkend wat de eigen verantwoordelijkheid is omdat het spel juist bestaat om de last van de verantwoordelijkheid voor eigen voelen, denken en handelen te ontkennen. 
Om deze reden kan het voor mensen die sterk dit gedrag vertonen, zodanig dat het ernstige gevolgen heeft, des te moeilijker worden te erkennen wat de eigen rol is in werkelijkheid.

Het spel, of liever, de verzameling psychologische spelen die de dramadriehoek bepalen, is op deze manier een zwart gat en het gedrag is uiterst besmettelijk voor iedereen die ermee te maken heeft.
Pestgedrag en ook: gepest worden heeft als beweegreden en als het onderliggend mechanisme de Dramadriehoek. Alle betrokkenen blijven zich vastklampen aan de schijnbaar geruststellende beloning van het spel, het schijnbare voordeel voor het ego.

Het enige anti-gif vindt zijn basis in het tegendeel: gelijkwaardigheid.
"Ik ben OK, jij bent OK".
En in het besef dat er enkel verantwoordelijkheid voor eigen daden en emotie bestaat.

De Dramadriehoek richt zich op het negatieve, het antigif is dus: je richten op het positieve.

Dit betekent dat een ander niet te genezen is, dat 'de patiënt enkel zichzelf kan genezen'. Terwijl 'de patiënt' juist al zijn energie inzet om het spel te blijven spelen omdat hij onbewust, actief ontkent wat zijn verborgen gedrag is.




De gevolgen van de dramadriehoek zijn onveranderlijk dramatisch, het gedrag bestaat uit (negatief) drama maken. 
Afhankelijk van hoe "hard" gespeeld wordt, zijn de gevolgen ernstiger.
Het gedrag heeft invloed op de relatie tot anderen, en ook op de relatie met zichzelf.
Het meest zal de dramadriehoek als patroon, stereotypisch gedrag, een rol spelen en zelfs beweegreden worden binnen partner-relaties omdat langduriger relaties meer kans bieden aan het spel om tot bloei te komen, om steeds destruktiever te zijn.
Dit omdat het spel onbewust gespeeld wordt, en even onbewust steeds 'beter' geleerd wordt.

Het gedrag kan levensbepalend worden tot aan persoonlijkheidsstoornis(sen) toe en mensen tot moorden of zelfmoord brengen.
Dit is mogelijk omdat betrokkene juist ervaart wat er negatief is aan het eigen gedrag en niet in staat is de kern van het probleem te erkennen: de eigen verantwoordelijkheid.
De betrokkene is blind voor eigen verborgen bedoelingen en ontkent die.

Hoewel dit (onbewuste) gedrag in de dramadriehoek bijna altijd destructief is, lijkt het op korte termijn voldoening op te leveren. 
De voldoening bestaat uit zichzelf beter voorstellen dan men zich in feite voelt, zowel als beeld van zichzelf als beeld naar anderen.

Minderwaardigheidsgevoelens kunnen een belangrijke reden zijn om toevlucht te nemen tot de dramadriehoek, en ook reden zijn dat dit spel een vicieuze cirkel is waaruit geen ontsnappen mogelijk is; 
het spel ontkent de eigen verantwoordelijkheid en sluit die uit.
Ondanks de schijn die opgehouden wordt, wakkert het gedrag minderwaardigheidsgevoel aan omdat het resultaat van de onbewuste bedoelingen, onveranderlijk negatief is.
De rollen Redder, Aanklager en Slachtoffer bevestigen elkaar sterk en daarom is het spel sterk 'zuigend', zelfs als er maar één werkelijke speler is.

De dramadriehoek kan ook gespeeld worden door Slachtoffer, Aanklager en/of Redder van de wereld of willekeurig wat te zijn, evenals meerderen tegelijkertijd die rollen tegen een enkeling kunnen spelen die mogelijkerwijs het spel op geen enkele manier wil spelen, en dus reëel slachtoffer is.
Maar wanneer er sprake is van pesten (gedrag) kan het slachtoffer in werkelijkheid evenzeer dader zijn die het pesten over zich afroept, afdwingt, al is dat dan onbewust.
Ditzelfde geldt ook voor daders en slachtoffers van het zondebok mechanisme, ook dat heeft de dramadriehoek als motor.

Om effectief te kunnen communiceren of samen te werken moet men "uit de dramadriehoek" komen.
De onbewuste bedoelingen moeten niet langer bepalen wat het effect is voor betrokkenen.

Dat betekent in de praktijk dat men moet handelen op basis van gelijkwaardigheid en zelf de verantwoordelijkheid voor eigen gedrag moet nemen. Hiervoor is de term "winnaarsdriehoek" bedacht met als rollen "helper", "assertief persoon" en "kwetsbaar persoon".

Hetzelfde mechanisme als in de dramadriehoek geldt in de "winnaarsdriehoek", alleen worden de destructieve elementen in positieve elementen omgebogen.

De Helper biedt constructieve hulp aan, Assertief persoon stelt ter zake doende problemen aan de orde en Kwetsbaar Persoon maakt anderen duidelijk wat als kwetsbaar wordt ervaren.
Waar de dramadriehoek de schuldvraag buiten zichzelf legt, moedigt de winnaarsdriehoek ieders verantwoordelijkheid zelf nemen, aan.



</doc>
<doc id="3825739" url="https://nl.wikipedia.org/wiki?curid=3825739" title="Oogmelanoom">
Oogmelanoom

Een oogmelanoom of uveamelanoom is een melanoom van het oog ofwel een tumor in het oog. Deze vorm van kanker kan ontstaan uit de pigmentcellen van de uvea tussen het netvlies en de harde oogrok. De oorzaak is niet bekend, maar ultraviolet licht wordt als risicofactor beschouwd. Deze tumor is bij volwassenen de meest voorkomende primaire kwaadaardige oogaandoening.

De meest radicale optie is het verwijderen van het aangedane oog (enucleatie). Tegenwoordig is dat echter steeds minder vaak nodig, doordat steeds vaker gekozen wordt voor nieuwe bestralingstechnieken, met name brachytherapie: een klein stukje radioactief materiaal wordt tegen de buitenzijde van het oog geplakt, ter hoogte van de tumor. Het percentage uitzaaiingen is daarbij vergelijkbaar met dat van een enucleatie.<br>Andere behandelmethoden zijn onder andere thermotherapie (verhitting van de tumor) via de pupil, bestraling met protonen en bestraling met een gamma knife.



</doc>
<doc id="3825815" url="https://nl.wikipedia.org/wiki?curid=3825815" title="Alberto Romualdez sr.">
Alberto Romualdez sr.

Alberto Z. Romualdez sr. (Tolosa, 26 oktober 1915 - Quezon City, 21 november 1986) was een Filipijns medicus.

Alberto Romualdez werd geboren op 26 oktober 1915 in Tolosa in de Filipijnse provincie Leyte. Hij was het zesde kind uit een gezin van zeven van Miguel Romualdez en Brigida Zialzita. Zijn vader was een broer van rechter Norberto Romualdez en Vicente Romualdez, de vader van Imelda Marcos. Na het behalen van een Associate of Arts-diploma aan de Ateneo de Manila studeerde Romualdez medicijnen aan de University of Santo Tomas. Naast zijn studie was hij van 1938 tot 1939 president van de centrale studentenraad van de universiteit. Na het voltooien van zijn studie slaagde hij 1939 voor het doktersexamen. In de Tweede Wereldoorlog diende Romualdez in USAFIP. Ook ondersteunde hij de ondergrondse guerrillabeweging.

Na de oorlog was hij professor aan de Manila Central University en de University of the East. Van 1951 tot 1955 was Romualdez resident physician van Adamson University in Manilla. Van 1956 tot 1961 was hij secretaris van de Philippine Medical Association (PMA). In 1961 vertegenwoordigde hij de Filipijnen bij de bijeenkomst van de bijeenkomst van de World Medical Association (WMA) in New York. Het jaar erop werd hij gekozen tot secretaris-generaal van de WMA. Deze functie vervulde hij tot 1973. In 1972 was hij voorzitter van de vierde wereldconferentie over medisch onderwijs in Amsterdam. Later vertegenwoordigde hij de Filipijnen nog drie maal bij dergelijke bijeenkomsten in Tokio in 1975, Sao Paulo in 1976 en Dublin in 1977. 

Romualdez overleed hij in 1986 op 71-jarige leeftijd in het Philippine Lung Center. Hij was getrouwd met Covadonga del Gallego en kreeg met haar zeven kinderen, waaronder Alberto Romualdez jr.



</doc>
<doc id="3825909" url="https://nl.wikipedia.org/wiki?curid=3825909" title="Gabbemagasthuis">
Gabbemagasthuis

Het Gabbemagasthuis is een monumentaal pand in Leeuwarden in de Nederlandse provincie Friesland.

Het oorspronkelijke gasthuis bij de Grote of Jacobijnerkerk werd in 1634 gesticht door Abbe Freerks Gabbema. In 1906 kwam aan de Wijbrand de Geeststraat nieuwbouw tot stand naar plannen van Willem Cornelis de Groot. Het U-vormige pand en het tuinhek zijn uitgevoerd in jugendstil-vormen. Het eenlaagspand is opgetrokken uit oranjerode verblendsteen. Op het dak liggen rood- en groen geglazuurde pannen. In het midden van het gebouw bevindt zich boven de ingang een polychroom tegeltableau met de naam van het gasthuis en een houten klokkentorentje met ingesnoerde spits.



</doc>
<doc id="3826327" url="https://nl.wikipedia.org/wiki?curid=3826327" title="Bacillus thuringiensis israelensis">
Bacillus thuringiensis israelensis

Bacillus thuringiensis israelensis (Bti) is een bacterie die als biologisch bestrijdingsmiddel van larven van bepaalde soorten van de orde tweevleugeligen (Diptera) wordt gebruikt.

"B thuringiensis israelensis" is een ondersoort van "Bacillus thuringiensis" en produceert toxinen die effectief verschillende soorten muggenlarven doden, terwijl ze bijna geen effect op andere organismen hebben.

"Bti" stammen bezitten het pBtoxis plasmide dat voor een aantal Cry en Cyt toxines, waaronder Cry4, Cry10, Cry11, Cyt1 en Cyt2 codeert. Zowel Cry en Cyt eiwitten zijn toxines die poriën vormen in de celmembraan. "Bti" die met het voedsel muggenlarven binnen komen perforeren de epitheelcellen van het darmkanaal. Door "Bti" aan stilstaand water, zoals poelen, rijst velden en rietlanden, toe te voegen, kunnen muggen op een natuurlijke biologische wijze worden bestreden. 



</doc>
<doc id="3826959" url="https://nl.wikipedia.org/wiki?curid=3826959" title="Microchimerisme">
Microchimerisme

Microchimerisme is het aanwezig zijn van lichaamsvreemde cellen in het lichaam. Dit kan onder meer optreden tijdens een zwangerschap. De "placentabarrière" laat cellen van de foetus door naar de moeder en cellen van de moeder gaan ook over naar de foetus. Dit kan leiden tot foetusmicrochimeren bij de moeder (FMc) en moedermicrochimeren (MMc) bij het kind. Ongeveer 50-75% van de vrouwen hebben na de bevalling immuuncellijnen afkomstig van de foetus. Moedermicrochimeren komen de helft minder vaak voor. Deze cellen zijn dus genetisch verschillend van elkaar. Hierdoor zouden bepaalde typen auto-immuunziekten kunnen optreden, zoals sclerodermie. De werking hiervan is echter nog niet opgehelderd. De uitgewisselde cellen kunnen zich vermenigvuldigen en zich tientallen jaren lang handhaven. Het exacte fenotype van deze cellen is onbekend alhoewel verschillende celtypen zijn geïdentificeerd, zoals verscheidene immuunstammen, mesenchymatische stamcellen en van de placenta afkomstige cellen. De gevolgen van deze cellen voor de gezondheid zijn nog niet bekend. Een van de veronderstellingen is dat deze cellen een graft-versus-hostreactie kunnen oproepen dat vervolgens leidt tot een auto-immuunziekte. Dit zou een verklaring geven voor het voorkomen van meer auto-immuunziekten bij vrouwen in de middelbare leeftijd. Een andere theorie is dat deze cellen voorkomen in beschadigd moederlijk- of aangetastweefsel, waar ze werken als stamcellen en deelnemen aan het herstel. Het is ook mogelijk dat deze cellen meer onschuldige toeschouwers zijn en geen effect hebben op de gezondheid van de moeder.

Microchimeren treden ook op bij bloedtransfusie, die aanleiding geven tot een ernstige immuundeficiëntie bij verwonding. Voorafgaand aan een niertransplantatie kan met een bloedtransfusie microchimerisme worden ingezet om het transplantaat een grotere acceptatiekans te geven.

Microchimeren treden op bij de meeste tweelingkoeien. Bij koeien en andere runderen fuseren de placenta's en hebben de tweelingen dezelfde bloedcirculatie, waardoor uitwisseling van cellen plaatsvindt. Als de tweeling bestaat uit een vrouwelijke en mannelijke foetus dan hebben de mannelijke hormonen invloed op de vrouwelijke foetus, waardoor er een "martin kalf" of een "freemartin" ontstaat. Freemartins zien er vrouwelijk uit maar zijn onvruchtbaar. In een bloedmonster kan vastgesteld worden of het om een freemartin gaat.



</doc>
<doc id="3827056" url="https://nl.wikipedia.org/wiki?curid=3827056" title="Roodoogkoevogel">
Roodoogkoevogel

De roodoogkoevogel ("Molothrus aeneus") is een zangvogel uit de familie Troepialen (Icteridae).

Deze soort komt voor van de zuidwestelijke Verenigde Staten tot Panama en telt 3 ondersoorten:



</doc>
<doc id="3827062" url="https://nl.wikipedia.org/wiki?curid=3827062" title="Colombiaanse koevogel">
Colombiaanse koevogel

De Colombiaanse koevogel ("Molothrus armenti") is een zangvogel uit de familie Troepialen (Icteridae).

Deze soort is endemisch in Colombia.



</doc>
<doc id="3827083" url="https://nl.wikipedia.org/wiki?curid=3827083" title="Glanskoevogel">
Glanskoevogel

De glanskoevogel ("Molothrus bonariensis") is een zangvogel uit de familie Troepialen (Icteridae).

Deze soort komt voor in de zuidoostelijke Verenigde Staten door centraal Zuid-Amerika en telt 7 ondersoorten:



</doc>
<doc id="3827089" url="https://nl.wikipedia.org/wiki?curid=3827089" title="Grote koevogel">
Grote koevogel

De grote koevogel ("Molothrus oryzivorus") is een zangvogel uit de familie Troepialen (Icteridae).

Deze soort komt voor in oostelijk Mexico via noordelijk Zuid-Amerika en telt 2 ondersoorten:



</doc>
<doc id="3827097" url="https://nl.wikipedia.org/wiki?curid=3827097" title="Roodokselkoevogel">
Roodokselkoevogel

De roodokselkoevogel ("Molothrus rufoaxillaris") is een zangvogel uit de familie Troepialen (Icteridae).

Deze soort komt voor van oostelijk Bolivia tot Paraguay, zuidelijk Brazilië, Uruguay en noordelijk Argentinië.



</doc>
<doc id="3827123" url="https://nl.wikipedia.org/wiki?curid=3827123" title="Allotransplantatie">
Allotransplantatie

Allotransplantatie ("allo-" betekent in het Grieks anders) is de transplantatie van cellen, weefsels of organen afkomstig van een niet genetisch zelfde donor bij een ontvanger van dezelfde soort. De transplant wordt een allotransplantaat, allogenetische transplantaat of homotransplantaat genoemd. De meeste menselijke weefsel- en orgaantransplanten zijn allotransplantaten.

Een isotransplantaat is een weefseltransplantaat tussen een eeneiige tweeling.

Een autoloogtransplantaat is een transplantaat van een en dezelfde persoon bij onder andere huidtransplantatie.

Een xenotransplantaat is een transplantaat van een andere soort, zoals dierlijk weefsel dat getransplanteerd wordt naar mensen.

Een immuunreactie op een allotransplantaat of xenotransplantaat wordt een afstoting genoemd. Een allogenetische beenmergtransplantatie kan resulteren in een graft-versus-hostreactie.



</doc>
<doc id="3827254" url="https://nl.wikipedia.org/wiki?curid=3827254" title="'s Lands Hospitaal">
's Lands Hospitaal

In Paramaribo is het 's Lands Hospitaal (sinds 1969 Academisch Ziekenhuis), een katholiek Diaconessenhuis en het Sint Vincentius ziekenhuis.

Het 's Lands Hospitaal kwam in de plaats van een militair hospitaal, waarover gouverneur Johannes Heinsius in 1679 al schreef. Drie jaar later was er sprake van een provisioneel ziekenhuis dat in het raadhuis was gevestigd totdat er in 1694 een huis werd aangekocht waar het hospitaal een nieuw onderkomen kreeg. Het 'Edele Societeyts Hospitael' werd vervangen door een nieuw gebouw, mede gefinancierd door 66 joden die hiervoor 25.905 pond suiker moesten leveren.

Er waren veel militairen in Paramaribo, vooral sinds gouverneur Van Sommelsdijck zijn 300 manschappen had uitgebreid om zich te verdedigen tegen de aanvallen van de Marrons. Onder gouverneur Crommelin was dat opgelopen tot 1500 man. Er moest dus een nieuw en groter hospitaal komen. In december 1761 kon met de bouw begonnen worden, nadat er voldoende bakstenen uit Holland waren aangekomen om de fundering te maken.

Het hoofdgebouw werd ongeveer 33x10 meter, het had twee verdiepingen en een zolder. Er waren aoarte gebouwen met een laboratorium en keukens. Er kwam een apart huis voor lepralijders en in 1771 kwam er een apart gebouw bij voor besmettelijke ziekten.

Nadat het in 1821 voor een deel afbrandde en herbouwd was, werd het opengesteld voor burgers. Er werd een waterleiding aangelegd maar die werkte op regenwater. In 1906 werd een waterreservoir aangelegd van 300m en pas in 1907 kwam er een pomp. In 1934 kwam er stromend water van de gemeente. 
In 1903 werd een nieuwe keuken in gebruik genomen, de oude keuken werd een tyfusbarak. De nieuwe keuken kreeg in 1928 een gasfornuis e in 1929 een koelkamer.

In 1904 werd een operatiekamer geopend. de vloer bleek zo slecht dat hij in 1920 gestut moest worden. In 1926 werden de muren met platen bekleed en in 1931 werd de operatiekamer muskietenvrij gemaakt.

In 1909 werd de gasfabriek in gebruik genomen en kreeg het hospitaal gasverlichting, die in 1932 door elektrisch licht verd vervangen.

De leprapatiënten werden vanaf 1897 verzorgd door RK. Liefde-zusters uit Tilburg, in 1904 waren er tien nonnen actief. In 1910 werden de nonnen overgeplaatst naar het St. Vincentius Ziekenhuis, dat in 1916 was geopend. Er waren 70 bedden.

In 1921 werd gestart met de bouw van een nieuwe afdeling voor besmettelijke ziekten, het hoofdgebouw en de zes paviljoens werden in 1924 geopend. Toch bleef het hospitaal te klein maar er was geen geld voor verdere uitbreiding. Op 1 januari 1934 werd de huidige naam van het ziekenhuis in gebruik genomen. Er werken nu ongeveer 150 mannen en ruim 600 vrouwen.

Na de Tweede Wereldoorlog werd het Welvaartsfonds opgericht met een kapitaal van 40 miljoen gulden. Hieruit zou de bouw van een nieuw ziekenhuis gefinancierd worden, maar toen het beloofde bedrag te laag bleek, werd 500.000 aan het St. Vincentius Ziekenhuis geschonken.

Nadat vele commissies zich over de bouwplannen hadden gebogen, werd in 1960 gestart met de bouw van het Centraal Ziekenhuis. Nadat het in 1965 in gebruik werd genomen kreeg het in 1969 een nieuwe naam: Academisch Ziekenhuis.

Het 's Lands Hospitaal had weinig geld en werd zo slecht onderhouden dat men in 1970 overwoog het te sluiten maar het kon niet gemist worden want het Academisch Ziekenhuis had te weinig bedden. In 1974 werd een nieuw paviljoen voor lepra-patiënten geopend. In 1976 kwam er een röntgenafdeling. 
Als militair hospitaal stond het ziekenhuis onder leiding van een militaire arts. In het begin van de 20ste eeuw waren er vijf officieren van gezondheid in Suriname, vier van hen werkten in 's Lands Hospitaal. Naast hen werden een gynaecoloog en 1 of 2 specialisten aangesteld.

In 1936-1938 was P. Cool (*1881) Geneeskundig-Inspecteur in Paramaribo, tevens hoofd 's Lands Hospitaal. Hij was kolonel bd. van het KNIL. Hij had als majoor vanaf 1926 aan het hoofd gestaan van de dienst Volksgezondheid in Nederlands-Indië.

In 1939 werd Cornelis William Naar (1887/8-1944) benoemd. Hij was in 1928 in Leiden gepromoveerd, keerde daarna naar Suriname terug, vestigde zich als oogarts en werd Lid van de Koloniale Staten.

Na zijn overlijden werd drs. Ho A Sjoe aangesteld en hij werd in 1958 door dr. E.G. Wijngaarde opgevolgd. Freddy Lim A Po, die net als zijn voorgangers medicijnen in Leiden studeerde, bekleedde die functie van 1966-1983. Hij promoveerde in 1981. Zijn opvolger was drs. I. H. Kie Tjauw, hij bleef tot 1993.

De huidige baas is ir. M. Hindoriel hij wordt geen geneesheer-directeur genoemd maar algemeen directeur. Hij trad op 1 december 1993 aan.

Het ontbreekt in Suriname niet aan medische kennis, maar wel aan geld en personeel. Sinds 1957 werken veel Surinaamse artsen en verpleegsters in Nederland. Het 's Lands Hospitaal bestaat uit diverse koloniale gebouwen. In 1913 kwam er een apart paviljoen met een kinderafdeling die daar tot 1931 bleef. In 1996 werd actie ondernomen om achterstallig onderhoud aan te pakken. Er kwam een nieuw dak op het beddenhuis en de kinderafdeling werd afgebouwd. In 2010 werd een nieuw centrum voor moeder- en kinderzorg geopend. Ongeveer de helft van alle bevallingen in Suriname vinden hier plaats. In 1979 werden er 4000 baby's geboren. Er zijn 310 bedden en 47 wiegjes. Er is sinds 1981 ook een nierdialysecebtrum (25 stoelen) en in juni 2013 opende kno-arts Jim Nean een polikliniek en is drs. K. Waldring de internist-infectioloog.

In 1907 werd de Nederlandse Begemann Torchiana als Hoofd Verpleging aangesteld en verdwenen de laatste militaire ziekenoppassers. In 1911 slaagden de eerste zeven pleegzusters voor hun cursus. Begemann Torchiana werd in 1913 opgevolgd door de Surinaamse zr. Lubliek.

De oudste bewoners van Suriname waren de indianen, zij hadden hun eigen medicijnmannen. Aan het einde van de 18de eeuw kwamen de eerste kolonisten. Tussen 1804 en 1816 importeerden de Engelse plantage-eigenaren slaven uit de Engelse koloniën. Hun plantages lagen langs de rivieren en hadden een eigen ziekenhuisje en ziekenverzorger.

In 1830 werd een wet aangenomen waarin bepaald werd dat onder slaven en vrijen een bevolkingsonderzoek zou plaatsvinden. Met lepra besmette slaven werden naar Batavia verbannen, vrije lepralijders mochten in Suriname blijven en kregen huisarrest. Als zij toch naar buiten gingen, moesten ook zij naar Batavia. In 1830 werd de Lepracommissie ingesteld die hierover oordeelden. De lepralijders werden in 's Lands Hospitaal onderzocht. Als een slaaf niet besmet was, kreeg hij daar een certificaat, zodat hij verkocht kon worden.

In 1873 begon de overheid meer zich met de ziekenzorg te bemoeien en in 1879 werden in Suriname districtsgeneesheren aangesteld onder gezag van een geneeskundig inspecteur.

In Suriname kwamen ook epidemieën voor van malaria, pokken, gele koorts en cholera. Naarmate de bevolking groeide, kwamen er streekziekenhuizen. Dokter A. Treurniet werd in 1956 de eerste directeur van het ziekenhuis in Nieuw-Nickerie, dat toen nog 's Lands Ziekenhuis Nickerie heette. 



</doc>
<doc id="3827287" url="https://nl.wikipedia.org/wiki?curid=3827287" title="Trifloxystrobine">
Trifloxystrobine

Trifloxystrobine is een organische verbinding uit de groep der strobilurines. Ze wordt gebruikt als fungicide.

Trifloxystrobine is in zuivere toestand een wit poeder, dat praktisch onoplosbaar is in water. Er bestaan vier "cis"-"trans"-isomeren van, maar enkel het "E,E"-isomeer wordt met trifloxystrobine aangeduid. Onder bestraling met licht treedt isomerisatie op naar de andere isomeren ("E,Z", "Z,E" en "Z,Z").

Trifloxystrobine is de werkzame stof in het fungicide "Flint" (Bayer CropScience) dat wordt gebruikt tegen echte meeldauw en schurft op talrijke teelten. Daarnaast zijn er producten op de markt waarin trifloxystrobine samen met een ander fungicide gecombineerd wordt, zoals tebuconazool of prothioconazool. 

De Europese Commissie heeft trifloxystrobine opgenomen in de lijst van toegestane gewasbeschermingsstoffen. De toelating ging in op 1 oktober 2003 voor tien jaar en werd in 2012 verlengd tot 31 juli 2016.

De stof heeft een lage acute toxiciteit voor zoogdieren, maar ze is matig tot zeer toxisch voor waterorganismen (vissen, ongewervelde waterdieren en algen).



</doc>
<doc id="3827292" url="https://nl.wikipedia.org/wiki?curid=3827292" title="Arteria temporalis superficialis">
Arteria temporalis superficialis

De arteria temporalis superficialis of oppervlakkige slaapslagader is de laatste aftakking van de buitenste halsslagader (arteria carotis externa) die verderop als arteria maxillaris te boek staat. De arteria temporalis superficalis loopt vanaf het oor over de slaap en voedt de bovenste helft van het hoofd. Aan de slaap kan vlak bij het oor ook de 'hartslag' gevoeld worden. De slagader volgt dezelfde route als de de bijbehorende ader vena temporalis superficialis en de zenuw nervus auriculitemporalis. 


</doc>
<doc id="3827593" url="https://nl.wikipedia.org/wiki?curid=3827593" title="Centraal Apotheek (Leeuwarden)">
Centraal Apotheek (Leeuwarden)

De Centraal Apotheek is een monumentaal pand in Leeuwarden in de Nederlandse provincie Friesland.

De apotheek op de hoek van de Voorstreek en de Tuinen is in 1904-1905 gebouwd naar ontwerp van G.B. Broekema uit Kampen. Het jugendstil-pand (Art Nouveau-stijl) is voornamelijk opgetrokken in gele verblendsteen. Op de gevelzijde aan de Voorstreek wordt op het polychroom tegeltableau Hygieia, de Griekse godin van de gezondheid, afgebeeld. Ze houdt boven haar hoofd de slang van Asclepius en een beker in haar handen. Daarboven staat in de gevel de naam Centraal Apotheek. Op de dakrand staan twee vogels. Op de hoek van het pand is het bovenste deel een toren. Er zijn enkele rondboogvensters en balkons.



</doc>
<doc id="3827792" url="https://nl.wikipedia.org/wiki?curid=3827792" title="Myositis">
Myositis

Myositis is een algemene term voor ontsteking van de spieren. Veel van deze aandoeningen worden geweten aan autoimmuuncondities en niet aan directe infecties (hoewel ontsteking veroorzaakt kan worden door infectie).
Myositis staat ook te boek als een bijwerking van statines en fibraat.

Verhoging van creatinekinase in het bloed is indicatief voor myositis.

Types myositis zijn onder andere:



</doc>
<doc id="3827800" url="https://nl.wikipedia.org/wiki?curid=3827800" title="Lenzenvloeistof">
Lenzenvloeistof

Lenzenvloeistof is de benaming voor diverse typen vloeistoffen die dragers van contactlenzen gebruiken. Lenzenvloeistoffen hebben verschillende functies, zoals reiniging, ontsmetting, lubrificatie (glij- of smeermiddel), bewaren en inzetten.

Hieronder een overzicht van de diverse functies:






Een lensvloeistof moet bepaalde chemische eigenschappen hebben:

Lenzenvloeistoffen bevatten - afhankelijk van het type vloeistof en contactlens - de volgende ingrediënten:





</doc>
<doc id="3827912" url="https://nl.wikipedia.org/wiki?curid=3827912" title="Polyhexanide">
Polyhexanide

Polyhexanide (INN) of polyhexamethyleenbiguanide is een wateroplosbaar polymeer dat gebruikt wordt als desinfecterend middel en antiseptisch middel, meestal onder de vorm van het hydrochloridezout.

Polyhexanide heeft een brede werking, ook tegen "Staphylococcus aureus" dat resistent is tegen methicilline. Het wordt gebruikt in lenzenvloeistoffen (met een typische concentratie van 1 tot 4 ppm), in producten voor het desinfecteren van zwembadwater, in ontsmettingsproducten voor brouwerij-installaties en in cosmetica.

In de geneeskunde wordt polyhexanide ingezet voor de behandeling van wonden die zijn geïnfecteerd of die een kritische bacteriële kolonisatie vertonen. De stof is niet toxisch, wordt goed getolereerd, blijft langdurig aanwezig en bevordert de wondgenezing. Voor deze toepassing worden hogere concentraties aangewend (0,01 tot 0,04%).


</doc>
<doc id="3827940" url="https://nl.wikipedia.org/wiki?curid=3827940" title="Poloxameer">
Poloxameer

Poloxameer is de naam van een groep niet-ionische oppervlakteactieve polymeren. Het zijn blokcopolymeren van ethyleenoxide en propyleenoxide, meer bepaald triblokcopolymeren met een centraal blok van polypropyleenoxide tussen twee blokken van polyethyleenoxide. Het gedeelte afkomstig van ethyleenoxide (EO) is hydrofiel en het gedeelte afkomstig van propyleenoxide (PO) hydrofoob, zodat het geheel amfifiel is.

Poloxameren zijn ontwikkeld bij BASF, dat ze verkocht onder de merknamen "Pluronic" en "Lutrol". 

De verschillende poloxameren worden aangeduid met een getal. Het laatste cijfer, vermenigvuldigd met 10, geeft het gewichtspercent ethyleenoxide in het polymeer. De voorgaande cijfers, vermenigvuldigd met 100, geven de gemiddelde moleculaire massa van het PO-blok. Bijvoorbeeld: poloxameer 407 of P407 heeft 70 gewichtspercent ethyleenoxide en het PO-blok heeft een gemiddelde moleculaire massa van 4000 dalton. Naargelang de graad van ethoxylering zijn poloxameren vloeibaar, gelvormig, pasteus of vast.

Een aantal poloxameren zijn geschikt om in geneesmiddelen gebruikt te worden. Ze worden gebruikt als oppervlakteactieve stof en hulpstof voor het vormen van emulsies, dispersies of oplossingen van geneesmiddelen die moeilijk oplosbaar zijn. Poloxameer 188 is in de Europese Unie aangeduid als weesgeneesmiddel voor de behandeling van sikkelcelziekte. Het stabiliseert het celmembraan van rode bloedcellen.

Poloxamines zijn aan poloxameren verwante polymeren. Het zijn eveneens niet-ionische oppervlakteactieve stoffen. Ze zijn opgebouwd uit een ethyleendiaminekern, waarbij aan de aminogroepen telkens twee blokcopolymeren van ethyleenoxide en propyleenoxide zijn gesubstitueerd. Ze kunnen dus voorgesteld worden door de formule:

[H-(CHO)-(CHO)]N-CH-CH-N[(CHO) -(CHO)-H]

waarin "a" en "b" variabel zijn. BASF verkoopt deze polymeren onder de merknaam "Tetronic". Naargelang de gemiddelde moleculaire massa zijn deze polymeren vloeibaar (bijvoorbeeld Tetronic 904 met een gemiddeld moleculaire massa van 6700 dalton), pasteus (zoals Tetronic 1304) of vast (zoals Tetronic 908 met een gemiddelde moleculaire massa van 25.000 dalton).


</doc>
<doc id="3828179" url="https://nl.wikipedia.org/wiki?curid=3828179" title="Nieuw Sint Anthonygasthuis">
Nieuw Sint Anthonygasthuis

Het Nieuw Sint Anthonygasthuis is een monumentaal gasthuiscomplex in Leeuwarden in de Nederlandse provincie Friesland.

Het gasthuiscomplex bestaat uit een aantal bouwwerken aan het Perkswaltje. Perkswaltje 1-39 werd in 1862-1864 gebouwd naar ontwerp van F. Stoett. In de noordelijke vleugel (Sint Jacobsgang) aan de Groeneweg bevindt zich boven de ingang in het midden een herinneringssteen voor Arent van Suerhusum en Hille van Swol, in 1478 stichters van het voormalige Sint Jacobsgasthuis. De vleugel heeft een klokkenkoepeltje (1930) aan de achterzijde en twee poortjes aan weerszijden. Haaks op deze vleugel bevinden zich vier zijvleugels die worden afgesloten met neoclassicistische paviljoens die de namen en wapens dragen van de geslachten Burmania, Minnema, Auckema en Wiarda.

De Julianavleugel (Perkswaltje 40-48) langs het Schoenmakersperk tegenover het Nieuwe Stadsweeshuis (Natuurmuseum Fryslân) dateert uit 1910. Het pand in neorenaissance-stijl werd gebouwd naar ontwerp van Willem Cornelis de Groot. Het toegangspoortje (1682) uit het gesloopte gasthuis werd herplaatst en werd boven het timpaan voorzien van gebeeldhouwde figuren van Sint Anthonius en twee proveniers. In 1878 bouwde Stoett ook het nieuwe pand voor het Oud Sint Anthonygasthuis in de Grote Kerkstraat


</doc>
<doc id="3828835" url="https://nl.wikipedia.org/wiki?curid=3828835" title="Oud Sint Anthonygasthuis">
Oud Sint Anthonygasthuis

Het Oud Sint Anthonygasthuis is een monumentaal pand in Leeuwarden in de Nederlandse provincie Friesland.

Het Sint Jacobsgasthuis dat in 1478 was gesticht ging in de 16e eeuw op in het Sint Anthonygasthuis aan de Grote Kerkstraat. Het gasthuis voldeed in de 19e eeuw niet meer aan de eisen. In 1864 kwam er een Nieuw Sint Anthonygasthuis aan het Perkswaltje. Het oude gasthuis aan de Grote Kerkstraat werd in 1877-1880 vervangen. In het nieuwe pand werden twee gedenkstenen uit 1728 en 1783 ingemetseld. Het Nieuw Sint Anthonygasthuis en het Oud Sint Anthonygasthuis zijn beide gebouwd naar ontwerp van F. Stoett.

Het U-vormige gasthuiscomplex in eclectische stijl heeft de hoofdvleugel aan de Grote Kerkstraat en een lange zijvleugel aan de Sint Anthonystraat en een korte zijvleugel aan de Beijerstraat. In 1926 werd naar ontwerp van Willem Cornelis de Groot een erkeruitbouw toegevoegd aan de vleugel in de Beijerstraat. Het gebied tussen de vleugels wordt afgesloten door een gietijzeren hek. Boven het ingangsportaal staat het opschrift ANNO SINT ANTHONY GASTHUIS 1878. Op de sluitsteen wordt de klok van Sint Anthonius afgebeeld.


</doc>
<doc id="3829252" url="https://nl.wikipedia.org/wiki?curid=3829252" title="Hyperparathyreoïdie">
Hyperparathyreoïdie

Hyperparathyreoïdie is een aandoening waarbij door overactiviteit van de bijschildklieren te veel parathyreoïdhormoon (PTH) geproduceerd wordt.

Het bijschildklierhormoon regelt calcium- en fosfaatgehalte en helpt bij het handhaven van deze niveaus. 

Hyperparathyreoïdie als gevolg van problemen in de klieren zelf (adenoom, hyperplasie of carcinoom van de bijschildklieren) wordt aangeduid als "primaire" hyperparathryreoïdie en leidt tot hypercalciëmie (verhoogd calciumgehalte). Ook behandeling met lithium kan hyperparathyreoïdie veroorzaken.
Het kan ook optreden als gevolg van een laag calciumgehalte, als gevolg van vitamine D-deficiëntie of een chronische nierziekte, dit wordt aangeduid als "secundaire" hyperparathyreoïdie. In alle gevallen zal de verhoogde PTH-concentratie schadelijk zijn voor botopbouw en is behandeling vaak nodig.

Hyperparathyreoïdie werd voor het eerst beschreven en behandeld in de jaren 1930 door Fuller Albright van het Massachusetts General Hospital, werkzaam bij de Mallinckrodt General Clinical Research Center. 


</doc>
<doc id="3829390" url="https://nl.wikipedia.org/wiki?curid=3829390" title="Vredenhof (gasthuis)">
Vredenhof (gasthuis)

Het gasthuis Vredenhof was gevestigd in twee rijksmonumenten in Dronrijp in de Nederlandse provincie Friesland. Tegenwoordig omvat het gasthuis Vredenhof alleen nog maar het hofje, de huizen op It Heech zijn afgestoten.

Onder de Stichting Gasthuis Vredenhof valt ook het rijksmonument landgoed/buitenplaats Schatzenburg.

Het gasthuis werd in 1745 gesticht door Agnes Alida Huber (1702-1774), lid van de familie Huber en eigenaresse van Schatzenburg. In 1845 werd er aan de achterzijde een tweede rij van 6 eenkamerwoningen gebouwd. De dubbele rij (12 woningen) werd in de 20e eeuw samengevoegd en verbouwd tot 6 woningen (Dûbelestreek 19-29). Het witgeschilderde gebouw heeft aan de straatzijde twee klokgevels met aanzetkrullen.

In 1872-1876 kwam er 100 meter zuidelijker een uitbreiding aan It Heech. De rij neoclassicistische woningen naar ontwerp van C.S. Reitsma werd in drie fasen gebouwd. In 1980 was er een verbouwing.


</doc>
<doc id="3829412" url="https://nl.wikipedia.org/wiki?curid=3829412" title="Boshuisengasthuis">
Boshuisengasthuis

Het Boshuisengasthuis is een rijksmonument in Leeuwarden in de Nederlandse provincie Friesland.

Het gasthuis werd in 1652 gesticht door Anna van Eysinga (1594-1655), lid van de familie Van Eysinga. Ze was de weduwe van Philip van Boshuizen (1584-1652), grietman van het Bilt.

Op de zijmuren van de buitenpoort staat het opschrift: "Het geen hier staet, uijt nijt oft haet doch niet beschout. Tot armoedts hulp en weduws troost is het geboudt". De poort bevond zich tot 1830 in de ringmuur van het Jacobijnerkerkhof. Boven de ingang onder het fronton is het wapen van Boshuisen aangebracht. In het fronton van het binnenpoortje staan de initialen AVE en het bouwjaar MCDLII (1652). Het geeft toegang tot de binnenplaats. In de 20e eeuw werden kamers samengevoegd en verbouwd tot woningen.


</doc>
<doc id="3829468" url="https://nl.wikipedia.org/wiki?curid=3829468" title="Diterpeen">
Diterpeen

Diterpenen vormen een subklasse van de terpenen. Het zijn organische verbindingen die bestaat uit vier isopreeneenheden. Ze worden gevormd uit het tussenproduct geranylgeranylpyrofosfaat. Diterpenen vormen de basis voor biologisch belangrijke verbindingen, zoals retinol, retinal en fytol. Ze staan bekend om hun antimicrobiële en ontstekingsremmende eigenschappen.



</doc>
<doc id="3829547" url="https://nl.wikipedia.org/wiki?curid=3829547" title="Marc Verstraete">
Marc Verstraete

Marc Maria Julius Hector Jozef Verstraete (Brugge, 1 april 1925) is een Belgisch arts en hoogleraar.

Marc Verstraete is een zoon van de vrouwenarts Louis Verstraete en van Jeanne Coppin. Hij is getrouwd met Bernadette Moyersoen (1933), dochter van minister Ludovic Moyersoen. Ze kregen een zoon en vier dochters.

Hij volbracht zijn middelbare studies aan het Sint-Lodewijkscollege in Brugge en was actief in de Katholieke Studenten Actie (KSA).

In 1951 promoveerde hij aan de Katholieke Universiteit Leuven tot doctor in de genees-, heel- en verloskunde. Hij besliste zich te specialiseren in inwendige geneeskunde en zette zijn studies verder aan de universiteiten van Bazel, Oxford en New York. Terug in Leuven stichtte hij in 1957 een laboratorium voor hematologisch onderzoek toegespitst op hemostase, bloedstolling en trombolyse. Dit groeide uit tot het "Centrum voor Moleculaire en Vasculaire Biologie" (had rond 2010 circa 200 medewerkers).

Hij werd datzelfde jaar lector aan de K.U.Leuven en in 1968 gewoon hoogleraar. Vanaf 1957 was hij opeenvolgend kliniekhoofd en diensthoofd voor de afdeling Bloedings- en Vaatziekten aan het Universitair Ziekenhuis. 

In de jaren 1960 verrichtte hij baanbrekend werk. Door hem en zijn team werd voor het eerst aangetoond dat verstoppingen in slagaders verwijderd konden worden door het toedienen van een klonteroplossend middel. Daardoor werd het mogelijk om mensen met een hartinfarct te redden.

Hij zette de speurtocht in gang naar de factoren die de bloedstolling controleren en leverde nieuwe inzichten en ontwikkelingen op het gebied van bloedziekten zoals hemofilie en de ziekte van von Willebrand.

Hij behoorde tot de initiatiefnemers voor het oprichten van de Vriendenkring voor hemofilielijders en bouwde het multidisciplinair centrum uit voor de behandeling van hemofilie en bloedziekten. Deze dienst kreeg, dankzij haar onderzoek, internationale uitstraling. Meer dan 250 buitenlandse onderzoekers uit de ganse wereld waren actief in het laboratorium en er werden meer dan 80 doctoraten verleend.

Hij hield de leerstoel Francqui aan de VUB en aan de Rijksuniversiteit Gent en was gasthoogleraar aan de Harvard Medical School.

Hij was jarenlang de drijvende kracht achter de leerstoelen-op-naam van de K.U.Leuven en zetelde in de K.U.Leuven Senaat.

Verstraete werd in 1996 in de erfelijke Belgische adel opgenomen, met de persoonlijke titel van baron. Zijn wapenspreuk luidt "Finis in fine".

Hij is lid van de Koninklijke Academie voor Geneeskunde en was er voorzitter van.
Hij is eredoctor van verschillende universiteiten:

In de loop van zijn carrière werd hij met talrijke prijzen en onderscheidingen bekroond, met als meest prestigieuze de vijfjaarlijkse staatsprijs voor biomedisch onderzoek. Hij kreeg verder:

In 1983 werd het Fonds prof. dr. Marc Verstraete voor de studie van de hemato-angiologie opgericht.

In 1996 deed hij een bijzondere gift aan de Università Cattolica di Campobasso in Italië: zijn wetenschappelijke privé-bibliotheek, bestaande uit ongeveer 2500 banden (700 boeken en 1800 nummers van 131 internationale wetenschappelijke tijdschriften). Een belangrijke schenking omdat deze jonge Italiaanse universiteit nog geen eigen collectie bezat. De nieuwe bibliotheek in Campobasso is dan ook genoemd naar prof. Marc Verstraete.

In 2008 werd hij uitgeroepen tot "Alumnus van het Jaar" aan de Katholieke Universiteit Leuven.

Verstraete publiceerde acht boeken, gewijd aan zijn specialiteit, vertaald in meerdere talen.
Hij schreef een 300-tal artikels in internationale wetenschappelijke tijdschriften, op zijn naam of samen met collega's en medewerkers.
De volledige lijst is te vinden op de webstek van de Katholieke Universiteit Leuven.

Hieronder bijdragen geleverd onder zijn uitsluitende naam:



</doc>
<doc id="3829610" url="https://nl.wikipedia.org/wiki?curid=3829610" title="Kameren van Jan van Campen">
Kameren van Jan van Campen

De Kameren van Jan van Campen is een rijksmonument in de wijk Museumkwartier in de Nederlandse stad Utrecht. Het betreft een rijtje godskameren die in verschillende fases werden gebouwd, gewijzigd of gesloopt.

De geestelijke Jan van Campen liet vanaf de eerste helft van de 16e eeuw in verschillende fases de gebouwen bouwen waarin vier grote en negen kleine kameren werden gerealiseerd die bij testament in 1574 werden toegewezen aan de regenten van het ertegenover gelegen gasthuis Leeuwenberg, die ze beheerde als vrijwoningen. Omdat ook anderen aanspraak maakten op de erfenis werd pas in 1579 zijn woonhuis verbouwd tot nog drie kameren. Voor de aanleg van de straat Nieuwe Kamp in 1645 moesten twee kameren worden gesloopt maar aan de nieuwe straat werden een of twee nieuwe kameren gebouwd. De kameren in het voormalige woonhuis van Van Campen, tussen de straten Nieuwe Kamp en Achterom werden rond 1880 wegens bouwvalligheid gesloopt. Het gedeelte bij de Achterom werd daarbij verkocht en op de hoek van de Nieuwe Kamp en Schalkwijkstraat werden door de regenten nieuwe woningen gebouwd. Alle veertien kameren werden door de Regenten der Verenigde Gods- en Gasthuizen, die in 1817 het beheer over Leeuwenberg en de kameren hadden overgenomen, verkocht aan de gemeente Utrecht in 1953. De gemeente sloopte rond 1967 de huisjes uit 1880 en Schalkwijkstraat 10 werd in 1971 gesloopt om een doorgang te maken voor nieuw te bouwen lokalen voor de erachter gelegen school. Het gat dat daardoor ontstond werd afgesloten door een hek. De schoollokalen werden nooit gebouwd en het gesloopte pand werd bij de restauratie van de panden in 1988 hersteld maar dit huisnummer heeft geen monumentenstatus. Na de onbewoonbaarverklaring werden de woningen vanaf de jaren 60 in gebruik genomen als ateliers. Thans worden enkele huisjes weer bewoond. Een van de panden heeft nog een oorspronkelijke 17e-eeuwse spiltrap.

450378 t/m 450385 en 450470


</doc>
<doc id="3830069" url="https://nl.wikipedia.org/wiki?curid=3830069" title="Patentmiddel">
Patentmiddel

Patentmiddelen waren in de 19e en de eerste helft van de 20e eeuw commerciële geneesmiddelen op basis van zorgvuldig geheimgehouden recepten, die met veel reclame werden aangeprezen. Ze beloofden spectaculaire resultaten op velerlei gebied. Sommige van deze middelen waren door de ingrediënten echter ronduit gevaarlijk. In Engeland maakte de British Medical Association zich sterk tegen de reclames van patentmiddelen in kerkelijke bladen en postzegelboekjes van de regering.

Wetgeving zorgde er uiteindelijk voor dat de verkoop van deze middelen werd beperkt. In de Verenigde Staten betekende de aanpassing in de Pure Food and Drug Act van 1936 het einde van de patentmiddelen. In Nederland werd in 1958 de Wet op de geneesmiddelenvoorziening ingevoerd waardoor patentmiddelen hier niet langer op de markt konden worden gebracht.

Patent (octrooi)


</doc>
<doc id="3830158" url="https://nl.wikipedia.org/wiki?curid=3830158" title="Musculus occipitofrontalis">
Musculus occipitofrontalis

De musculus occipitofrontalis of fronsspier is een spier die boven op de schedel ligt. De musculus occipitofrontalis bestaat uit twee delen, namelijk de venter frontalis en de venter occiptalis. De venter frontalis zit vast aan de huid van de wenkbrauwen en van de neusrug en is onderdeel van een gezamenlijk spiervlechtwerk met de musculi procerus, corrugator supercilii, depressor supercilii et orbicularis oculi. De aanhechting van de venter frontalis is de galea aponeurotica, een stevige bindweefsellaag op het midden van het schedeldak. De venter occipitalis kent zijn oorsprong bij de linea nuchalis suprema op het achterhoofdsbeen. De twee delen van de spier trekken de schedel respectievelijk naar voren en naar achteren en bewegen zo de hoofdhuid. Als alleen de venter frontalis wordt aangespannen ontstaan er dwarse plooien in de huid van het voorhoofd, het zogenaamde fronsen. Deze spier wordt overeenkomstig ook de "fronsspier" genoemd. De musculus occipitofrontalis wordt geïnnerveerd door de nervus facialis.


</doc>
<doc id="3830164" url="https://nl.wikipedia.org/wiki?curid=3830164" title="Musculus digastricus">
Musculus digastricus

De Musculus digastricus is een spier die aan de onderkaak (mandibula) is bevestigd. De m. digastricus opent de mond en trekt de onderkaak naar beneden.


</doc>
<doc id="3830171" url="https://nl.wikipedia.org/wiki?curid=3830171" title="Musculus mylohyoideus">
Musculus mylohyoideus

De Musculus mylohyoideus is een spier die aan de onderkaak (mandibula) is bevestigd. Het heft het tongbeen (os hyoideum) omhoog.


</doc>
<doc id="3830178" url="https://nl.wikipedia.org/wiki?curid=3830178" title="Musculus sternohyoideus">
Musculus sternohyoideus

De Musculus sternohyoideus is een spier die van het tongbeen (os hyoideum) naar het borstbeen (sternum) loopt. Het trekt het strottenhoofd (larynx) en tongbeen naar beneden.


</doc>
<doc id="3830180" url="https://nl.wikipedia.org/wiki?curid=3830180" title="Musculus geniohyoideus">
Musculus geniohyoideus

De Musculus geniohyoideus is een spier die het tongbeen ("os hyoideum") naar boven en naar voren trekt.


</doc>
<doc id="3830187" url="https://nl.wikipedia.org/wiki?curid=3830187" title="Musculus sternothyroideus">
Musculus sternothyroideus

De musculus sternothyroideus is een spier die tussen het borstbeen en het schildklierkraakbeen (thyroid)/tongbeen zit. Het trekt het schildklierkraakbeen en tongbeen naar beneden.


</doc>
<doc id="3830194" url="https://nl.wikipedia.org/wiki?curid=3830194" title="Schildkraakbeen">
Schildkraakbeen

Het schildkraakbeen of cartilago thyreoides is een stuk kraakbeen dat onderdeel is van het strottenhoofd. Tegen het schildkraakbeen ligt de schildklier.

De Latijnse naam "cartilago thyreoides" is een vertaling van het Oudgriekse begrip χόνδρος θυρεοειδής "chóndros thureoeides" dat bij de Griekse arts Galenus voorkomt. Zowel het Latijnse begrip "cartilago" als het Oudgriekse begrip χόνδρος betekenen "kraakbeen". Het Oudgriekse begrip θυρεοειδής betekent "schildvormig", afgeleid van θυρεός "thureós", schild. Overeenkomstig wordt in het Latijn ook "cartilago scutifomis" gebruikt, van "scutum" voor "schild". 

In de officiële Latijnse nomenclatuur ("Nomina Anatomica", later "Terminologia Anatomica") kent de naam voor het schildkraakbeen in de loop van de jaren drie varianten, namelijk "cartilago thyreoidea". "cartilago thyroidea" en de eerder genoemde "cartilago thyreoides". De vorm met "thyreoidea" (met de uitgang -ea) zou een verkeerde omzetting van het Oudgrieks θυρεοειδής naar het Latijn zijn. De vorm "thyroidea" (zonder "e" na "thyr") zou een bewuste keuze zijn om tegemoet te komen aan de Engelstaligen die moeite hebben met de uitspraak van de 'e' in "thyreoidea". De vorm "thyroidea" komt eerder overeen met de Oudgriekse vorm θυροειδής, "thuroeidés", deurvormig.


</doc>
<doc id="3830201" url="https://nl.wikipedia.org/wiki?curid=3830201" title="Hypofarynx">
Hypofarynx

De hypofarynx is een deel van de farynx en vormt het onderste deel ("hypo" = 'onder'). Het wordt ook wel de laryngopharynx genoemd, omdat het dicht bij de larynx (het strottenhoofd) ligt.


</doc>
<doc id="3830206" url="https://nl.wikipedia.org/wiki?curid=3830206" title="Bekerkraakbeentje">
Bekerkraakbeentje

De bekerkraakbeentjes of cartilagines arytaenoides (enkelvoud: cartilago arytaenoides) zijn stukken kraakbeen in de strot. Zij ondersteunen de stembanden.


</doc>
<doc id="3830209" url="https://nl.wikipedia.org/wiki?curid=3830209" title="Ringkraakbeen">
Ringkraakbeen

Het ringkraakbeen, zegelringkraakbeen, cartilago cricoides of cricoïd is een kraakbeenring onder in het strottenhoofd. De kraakbeenringen direct onder het ringkraakbeen zijn de kraakbeenringen van de luchtpijp (trachea).

De Latijnse naam "cartilago cricooides" is een vertaling van de Oudgriekse naam χόνδρος κρικοειδής "chóndros krikoeidés". Zowel het Latijnse "cartilago" als het Oudgriekse χόνδρος betekenen kraakbeen. Het Oudgriekse woord κρικοειδής betekent "ringvormig". Deze Oudgriekse naam komt voor in een werk ("Tractatus de vocis organo") van de Griekse arts Galenus, waarvan men niet zeker is of Galenus ook daadwerkelijk de schrijver is. In een ander werk van Galenus ("De usu partium") wordt het ringkraakbeen aangeduid met een rangtelwoord als het tweede kraakbeen (δεύτερος χόνδρος "deúteros chóndros"). Deze laatste naam heeft wellicht tot de nietszeggende naam "cartilago innominata" (innominata = zonder naam) geleid bij latere anatomen.

Naast de schrijfwijze "cartilago cricoides" komt men ook de vorm "cartilago cricoidea" tegen. Cricoideus is een verkeerde omzetting van Grieks κρικοειδής naar het Latijn.


</doc>
<doc id="3832103" url="https://nl.wikipedia.org/wiki?curid=3832103" title="Zuigtablet">
Zuigtablet

Een zuigtablet is een tablet dat door middel van langzaam zuigen in de mond kan worden geconsumeerd. Sommige geneesmiddelen bestaan in deze vorm, waarbij de werkzame stof doorgaans door het mondslijmvlies wordt opgenomen.


</doc>
<doc id="3832383" url="https://nl.wikipedia.org/wiki?curid=3832383" title="Musculus mentalis">
Musculus mentalis

De musculus mentalis of kinspier is een paar spieren in V-vorm die in de kin liggen.De precieze oorsprong is de jugum alveolare van de onderste laterale snijtand met de huid van de kin als aanhechting. Deze pruilen de onderlip naar voren en laten de huid op de kin rimpelen. De musculus mentalis wordt geïnnerveerd door de nervus facialis.


</doc>
<doc id="3832403" url="https://nl.wikipedia.org/wiki?curid=3832403" title="Musculus levator labii superioris">
Musculus levator labii superioris

De musculus levator labii superioris is een spier die loopt van onder de oogkas naar de bovenlip. De precieze oorsprong is de margo infraorbitalis en aangrenzend deel van de processus zygomaticus maxillae en komt voort uit de massa van musculus orbicularis oculi. en kent als aanhechting de bovenlip. De musculus levator labii superioris wordt geïnnerveerd door de nervus facialis. Het deel "labii superioris" in de naam staat voor "van de bovenlip"; deze spier trekt namelijk de bovenlip omhoog.


</doc>
<doc id="3832406" url="https://nl.wikipedia.org/wiki?curid=3832406" title="Musculus depressor labii inferioris">
Musculus depressor labii inferioris

De musculus depressor labii inferioris is een spier die loopt van de onderkaak tot aan de onderlip. De precieze oorsprong is de basis mandibulae onder het foramen mentale met de onderlip en kin als aanhechting. De spier wordt geïnnerveerd door de nervus facialis. Deze spier trekt de onderlip naar onderen. 


</doc>
<doc id="3832410" url="https://nl.wikipedia.org/wiki?curid=3832410" title="Musculus zygomaticus minor">
Musculus zygomaticus minor

De musculus zygomaticus minor of kleine jukspier is een spier die een paar vormt met de grotere musculus zygomaticus major. De musculus zygomaticus minor loopt van voor op het jukbeen naar de bovenlip. De musculus zygomaticus minor ligt zelf meer naar voren en is kleiner dan de musculus zygomaticus major. De spier trekt de bovenlip naar achter-omhoog. om een glimlach te vormen. De musculus zygomaticus minor wordt geïnnerveerd door de nervus facialis.


</doc>
<doc id="3832435" url="https://nl.wikipedia.org/wiki?curid=3832435" title="Musculi scaleni">
Musculi scaleni

De musculi scaleni of schuine spieren zijn een stelsel van drie spieren die lateraal liggen in de hals. Ze liggen onder het platysma en zijn verbonden aan de voorzijde van de halswervels bovenaan en de eerste twee ribben. De spieren kunnen de eerste twee ribben opheffen voor de ademhaling en het buigen en roteren van de nek.

De namen van de spieren zelf zijn:


</doc>
<doc id="3832460" url="https://nl.wikipedia.org/wiki?curid=3832460" title="Musculi intercostales externi">
Musculi intercostales externi

De musculi intercostales externi of buitenste tussenribspieren zijn een groep van 11 paar spieren die tussen de ribben (intercostales) liggen. Zij lopen schuin van beneden naar voren. Daarbij staan ze loodrecht op de musculi intercostales interni of binnenste tussenribspieren. De buitenste tussenribspieren trekken de ribben dichter bij elkaar en trekken de borstkas omhoog. Deze beweging is ten behoeve van de ademhaling, met name het inademen.


</doc>
<doc id="3832464" url="https://nl.wikipedia.org/wiki?curid=3832464" title="Musculi intercostales interni">
Musculi intercostales interni

De musculi intercostales interni of binnenste tussenribspieren zijn een groep van 11 paar spieren die tussen de ribben (intercostales) liggen. Zij lopen schuin van onder naar achteren onder een rechte hoek met de musculi intercostales externi of buitenste tussenribspieren. De binnenste tussenribspieren trekken de ribben dichter bij elkaar en trekken de borstkas naar beneden. De beweging is ten behoeve van de ademhaling, met name het uitademen.


</doc>
<doc id="3832471" url="https://nl.wikipedia.org/wiki?curid=3832471" title="Musculus flexor carpi radialis">
Musculus flexor carpi radialis

De musculus flexor carpi radialis of radiale handbuiger is een spier die diagonaal over de voorarm loopt aan de kant van het spaakbeen (radius). Deze spier buigt (flexor) het polsgewricht (carpus) richting de buik.


</doc>
<doc id="3832506" url="https://nl.wikipedia.org/wiki?curid=3832506" title="Paulino Garcia">
Paulino Garcia

Paulino Garcia (Gapan, 6 februari 1907 - Manilla, 1 augustus 1968) was een Filipijns medicus en minister. Garcia was minister van gezondheid in de kabinetten van Ramon Magsaysay en Ferdinand Marcos. 

Paulino Garcia werd geboren op 6 februari 1907 in de Filipijnse hoofdstad Manilla. Na het voltooien van zijn middelbareschoolopleiding aan de Ateneo de Manila in 1925 studeerde hij medicijnen. In 1932 behaalde Garcia zijn doctoraat aan de University of Santo Tomas (UST). 

Na zijn afstuderen werkte hij een jaar als arts van het St. Pauls Hospital tot hij in 1934 werd aangesteld als docent chirurgie aan de UST. Van 1938 tot 1947 tot was hij chef radiologie van het Santo Tomas Hospital. Vanaf 1942 was Garcia tevens docent radiologie aan de UST. Vanaf 1947 tot 1953 was Garcia universitair hoofddocent radiologie, chef radiologie van het X-Ray Center en consultant radioloog van het North General Hospital.

Op 29 december 1953 werd Garcia benoemd tot minister van Gezondheid in het kabinet van Ramon Magsaysay. Nadien was Garcia voorzitter van de National Science Development Board. In december 1965 werd Garcia door de nieuwe president Ferdinand Marcos opnieuw benoemd tot minister van gezondheid. Hij was daarmee de eerste die een tweede termijn diende.

Garcia kreeg op 1 augustus 1968 een beroerte in zijn auto, kort na het verlaten van Malacañang Palace. Hij overleed diezelfde dag in het De Ocampo Memorial Hospital in Manilla aan een hartaanval. Garcia was getrouwd met Rosalinde Guidote en kreeg met haar zes kinderen.



</doc>
<doc id="3832909" url="https://nl.wikipedia.org/wiki?curid=3832909" title="Wetenschappelijke Vereniging van Vlaamse Huisartsen">
Wetenschappelijke Vereniging van Vlaamse Huisartsen

De Wetenschappelijke Vereniging van Vlaamse Huisartsen (WVVH) was een Belgische vereniging zonder winstoogmerk opgericht op 13 oktober 1963 in Brussel. Op 14 januari 2006 ging de WVVH op in de nieuwe vereniging van huisartsen, Domus Medica vzw. Voor de verspreiding van de wetenschappelijke expertise die de vereniging zich tot doel had gesteld, werd onder meer gebruikgemaakt van het eigen maandblad, ""Huisarts nu: maandblad van de Wetenschappelijke Vereniging van Vlaamse Huisartsen"".


</doc>
<doc id="3833860" url="https://nl.wikipedia.org/wiki?curid=3833860" title="Gleasonscore">
Gleasonscore

De Gleasonscore of ook wel Gleason grading system wordt gebruikt in de prognose en de behandeling van mannen met prostaatkanker. Een Gleasonscore wordt bepaald door een microscopisch onderzoek van stalen verkregen door een biopsie of na een prostaatresectie. Een mogelijke score van 2 tot 10 wordt gegeven op basis van het microscopische voorkomen van het prostaatklierweefsel. Een hogere score betekent een agressievere kanker met een slechtere prognose. 

Het Gleason grading system is vernoemd naar Donald Gleason, een patholoog in het Minneapolis Veteran Affairs Hospital, die samen met collega's in de jaren 60 het score systeem ontwikkelde.

In 2005 werden de criteria aangepast door de International Society of Urological Pathology. Deze nieuwe vorm zou nog accurater zijn en blijft zo de belangrijkste indicator voor de langetermijnvoorspelling van het ziekteverloop.


</doc>
<doc id="3833930" url="https://nl.wikipedia.org/wiki?curid=3833930" title="Yersinia enterocolitica">
Yersinia enterocolitica

Yersinia enterocolitica is een gram-negatieve bacil (bacterie) uit de familie van de enterobacteriaceae. Als een humaan pathogeen is Y. enterocolica een verwekker van enteritis (maag- en darmontstekingen) en diarree. Een infectie met Y. enterocolitica kent meestal een mild en zelflimiterend ziekteverloop maar kan variëren van asymptomatisch tot levensbedreigend.

Een besmetting met Y. enterocolitica wordt yersiniose genoemd en kan in bepaalde gevallen verward worden met een acute appendicitis.

De bacteriën van het genus Yersinia zijn gram-negatieve enterobacteriaceae. Van de 17 beschreven soorten staan er 3 als humaan pathogeen bekend: Yersinia pestis, Yersinia pseudotuberculosis en yersinia enterocolitica. Oorspronkelijk werden ze Pasteurella pestis genoemd naar Louis Pasteur. In 1940 werd de naam veranderd tot Yersinia naar Alexandre Yersin, medewerker van het befaamde Institut Pasteur, die in 1894 voor het eerst de bacterie Yersinia pestis, de verwekker van de pest, beschreef .

Y. enterocolitica werd in 1934 voor het eerst beschreven door McIver en Picke onder de naam Flavobacterium pseudomallei. In 1939 werd door Schleifstein en Coleman voor het eerst het verband met humane infecties gelegd door 5 humane isolaten van Y enterocolitica te beschrijven onder de naam Bacterium enterocoliticum. Pas in 1964 kreeg de bacterie zijn huidige naam en werd ze ingedeeld in de familie van de Enterobacteriaceae. Frederiksen beschreef namelijk meerdere gevallen van gastro-intestinale aandoeningen waarbij de bacterie aangetoond kon worden.

Het micro-oorganisme komt zo goed als overal ter wereld voor maar infecties komen voornamelijk voor in koelere gebieden zoals Canada, Noord-Europa en Japan. De prevalentie piekt in de maanden november tot januari. Door de moderne voedselbewaringstechnieken komt de infectie eerder zelden voor met jaarlijks 1 tot 3 door een kweek bevestigde Y enterocolitica infecties per 100 000 inwoners. In Europa zijn er jaarlijks 8000 tot 10000 gerapporteerde gevallen met een lichte neerwaartse trend gedurende de laatste 10 jaar. Voor België zijn er jaarlijks 200-400 gerapporteerde gevallen. Yersiniose is in Europa de derde meest frequente zoönose, voorafgegaan door infecties met Campylobacter en Salmonella. Onder de benaming humane yersiniose vallen alle infecties met de verschillende Yersinia-soorten, dus zowel de infecties met Y. pestis, Y. pseudotuberculosis als met Y. enterocolitica. Aangezien Y. pestis niet meer in Europa voorkomt en Y. pseudotuberculosis een zeer lage Europese prevalentie heeft, is het vooral Y. enterocolitica die humane yersiniose veroorzaakt.

De bacterie is pleomorf: hun vorm kan variëren van kleine coccobacillen tot verlengde bacillen. Bij 22-25°C zijn ze beweeglijk door middel van een flagel maar bij 35-37°C verliezen ze deze mogelijkheid. Y enterocolitica vormt een heterogene groep van organismen op basis van biochemische en genetische eigenschappen. Zo wordt de soort onderverdeeld in 6 biotypes (1A,1B,2,3,4 en 5) op vlak van biochemische eigenschappen en bestaan er meer dan 70 verschillende serotypes op basis van genetische verschillen in het o-antigen. De pathogeniciteit en geografische spreiding is voor elk biotype verschillend. Zo komen biotype 4, serotype 0:3 en biotype 2, serotype o:9 het meest voor in Europa.

De bacterie hecht zich vast aan de mucuslaag van de gastro-intestinale epitheelcellen in de ileocaecale regio van de dunne darm. Na het doordringen van de mucuslaag hecht de bacterie zich vast aan de microvilli dankzij een groot fibrillair membraan proteïne (YadA). Na het binnendringen in de speciale epitheelcellen (m-cellen) bereiken de microorganismen de Peyerse platen en veroorzaken zo de gastro-intestinale symptomen. De ernst van de symptomen hangt af van verschillende factoren zoals de leeftijd en algemene gzeondheid van de gastheer, het biotype en de serogroep. Jonge kinderen worden veruit het frequenst geïnfecteerd. Vier tot zes dagen na de blootstelling treden de eerste symptomen op en na het doorlopen van de ziekte kan men nog maanden drager blijven van de bacterie.

Een infectie ontstaat na de inname van met de bacterie besmet voedsel of drank. Ook via een bloedtransfusie is een overdracht mogelijk.
Het meest voorkomende besmette voedsel is rauwe of niet voldoende verhit varkensvlees. Andere voedselwaren die in verband gebracht worden met het veroorzaken van yersiniose zijn niet gepasteuriseerde melk en melkproducten, vlees, tofu, oesters en vis. Ook rauwe groenten kunnen de bacterie op de oppervlakte met zich meedragen.
Ook gepasteuriseerde melk en melkproducten kunnen vervuild raken met de bacterie omdat deze ook overleeft in een gekoelde omgeving. De belangrijkste dierlijke reservoirs voor deze bacterie zijn varkens, honden, schapen, knaagdieren en katten. De overdracht tussen mensen onderling en een feco-orale transmissie zijn niet bewezen en worden onwaarschijnlijk geacht.

Een infectie met Y enterocolitica presenteert zich gewoonlijk met diarree, lage koorts en buikpijn als voornaamste tekenen. Overgeven komt voor in ongeveer 15-40% van de gevallen.

Enterocolitis is de meest voorkomende manifestatie van een Y enterocolitica infectie. Het komt voornamelijk voor bij jonge kinderen rond de 2 jaar. De incubatieperiode bedraagt 4 tot 6 dagen en de vroegste symptomen zijn lusteloosheid, hoofdpijn en gebrek aan eetlust. Vervolgens zal de patiënt een waterige diarree krijgen met koorts en abdominale pijn. Deze symptomen kunnen 1 tot 3 weken aanhouden maar enterocolitis kent doorgaans een zelflimiterend verloop. Vooral bij jonge kinderen maar ook bij volwassenen kunnen er in zeldzame gevallen ernstige complicaties optreden zoals acute appendicitis, ulceraties en inflammatie van de dunne darm, peritonitis, meningitis en cholangitis.

Bij oudere kinderen en jongvolwassenen komen voornamelijk acute pseudoappendicitis, adenitis en terminale ileitis voor. Deze aandoeningen hebben naast misselijkheid, overgeven en diarree ook de volgende mogelijke symptomen: koorts, abdominale pijn ter hoogte van het rechter onderste quadrant en leukocytose. Bijna 10% van de personen met een niet gediagnosteerde symptomatische Y enterocolitica infectie bleken een laparotomie ondergaan te hebben wegens een vermoeden van appendicitis.

Meer zeldzame sequelae van een infectie zijn mogelijk. Een vorm van reactieve artritis kan optreden in verschillende gewrichten, typisch 1 tot 2 weken na de maagdarmontsteking met Y enterocolitica en kan tot 4 maanden aanhouden. Nog zeldzamere gevolgen zijn myocarditis en glomerulonefritis.

Septikemie is een zeldzame complicatie waarbij de bacteriën zich buiten het gastro-intestinaal stelsel verspreiden tot in de bloedstroom. Dit komt meestal voor wanneer er sprake is van een onderliggende oorzaak of ziekte zoals diabetis mellitus, alcoholisme, ondervoeding, een immuundefect of een bloedziekte. Dit is een mogelijk levensbedreigende situatie die met spoed medische hulp vereist. Metastatische infecties na een Y enterocolitica septicemie zijn mogelijk; abcessen in de lever, nieren, milt of longen. Ook huidinfecties en laesies, longontsteking, hersenvliesontsteking, endocarditis en osteomyelitis komen voor.

Er zijn verschillende diagnostische opties beschikbaar maar het meest frequent worden een kweek van een stoelgangstaal en serologische bloedtesten aangewend om de aanwezigheid van Y enterocolitica aan te tonen. Tijdens een colonoscopie kunnen vaak typische aftachtige laesies en zweren worden opgemerkt in het caecum en het ileum.

De behandeling is in hoofdzaak ondersteunend en heeft het bewaken van een adequate voeding en hydratatie als grondslag. Het gebruik van antibiotica bij een ongecompliceerde diarree is niet aangewezen maar in ernstigere gevallen van enterocolitis kan de ziekteduur mogelijk verkort worden door het gebruik van antibiotica. Bij ouderen, personen met diabetes of cirrose, immuundeficiënte personen en personen die chemotherapie ondergaan is het starten van een antibioticakuur op empirische basis aangewezen.

In het geval van het verspreiden van de bacterie naar niet-intestinale regio's is antibiotica altijd aangewezen. Dit is het geval bijvoorbeeld bij abscessen, longontsteking, meningitis en osteomyelitis.
In bepaalde gevallen is een chirurgische behandeling noodzakelijk. Dit is bijvoorbeeld het geval bij bepaalde abcessen en wanneer een acute appendicitis niet met zekerheid uitgesloten kan worden.

Het gebruik van middelen die de motiliteit van de darm verminderen zoals loperamide (immodium) zijn afgeraden. Y enterocolitica is vaak gedeeltelijk resistent tegen penicillines en bepaalde cefalosporines omdat het organisme beta-lactamase aanmaakt. Geschikte antibiotica zijn onder meer aminoglycosiden, doxycycline en eventueel een fluorchinolon zoals ciprofloxacine.


</doc>
<doc id="3834168" url="https://nl.wikipedia.org/wiki?curid=3834168" title="Brooke Greenberg">
Brooke Greenberg

Brooke Greenberg (Baltimore (Maryland), 8 januari 1993 – Baltimore (Maryland), 24 oktober 2013
) was een Amerikaanse vrouw die gedurende haar leven fysiek en psychisch vergelijkbaar bleef met een peuter. De oorzaak van haar weesziekte is nog onbekend en werd door artsen bestempeld als Syndroom X.

Brooke werd in 1993 ongeveer een maand te vroeg geboren met een gewicht van 1800 gram in het Sinai Hospital. Bij haar geboorte was ze een normaal kind, maar gedurende haar leven merkte men dat ze zich erg traag ontwikkelde.

Talrijke studies konden geen duidelijkheid verschaffen over de oorzaak van haar ziekte. Er zijn geen afwijkingen vastgesteld in haar hormoonhuishouding en haar chromosomen zijn normaal. Ook een onderzoek van haar DNA bleef zonder resultaat. Hoewel het leek dat Brooke fysiek niet ouder werd bleken verschillende delen van haar lichaam zich in verschillende leeftijds-stadia te bevinden. Haar hersenen zijn nauwelijks ouder dan die van een pasgeborene, terwijl haar botten overeenkomen met die van een 10-jarige. De cellen in haar lichaam komen wel overeen met haar leeftijd. De lengte van haar telomeren worden korter met een snelheid zoals verwacht mag worden van iemand van haar leeftijd. Er wordt gespeculeerd dat haar conditie veroorzaakt wordt door een genetische fout in een nog niet ontdekt gen die het verouderingsproces reguleert.

Brooke Greenberg overleed onverwacht op 24 oktober 2013. Haar begrafenis vond plaats op 27 oktober, waarbij ze werd begraven op het Baltimore Hebrew Cemetery in haar woonplaats Reisterstown. De oorzaak van haar dood was bronchomalacie, een verzwakking van het kraakbeen in de wanden van de bronchiën. Deze medische conditie komt normaal gesproken alleen voor bij kinderen.


</doc>
<doc id="3834845" url="https://nl.wikipedia.org/wiki?curid=3834845" title="Houtstraal">
Houtstraal

Een houtstraal is een bestanddeel van hout. Houtstralen bestaan uit cellen en lopen horizontaal van binnen naar buiten door het xyleem. Ze zorgen voor het radiale (straalsgewijze) transport van water en voedingstoffen binnen het houtlichaam. Verder dienen ze voor opslag van reservestoffen, en dragen ze bij aan de stevigheid van het hout.

Als een houtstraal in het merg begint, heet deze wel een 'primaire houtstraal' of 'mergstraal'. Begint een houtstraal in het xyleem, dan heet deze wel een 'secundaire houtstraal' (als hout verzaagd is, is dit verschil uiteraard niet meer vast te stellen). Stralen lopen door in de bast, en worden dan 'baststralen' genoemd.

Een houtstraal kan al naar gelang de boomsoort één of meer cellenrijen breed zijn. Ook de hoogte kan aanmerkelijk verschillen.

Bij loofbomen maken de houtstralen 8 tot 33 % van het volume van het hout uit, bij naaldbomen slechts 1 %. Bij naaldbomen kunnen houtstralen in geval van beschadiging vanuit aanliggende parenchymcellen met hars gevuld worden.

Het axiale transport van stoffen in het hout vindt plaats door houtvaten en tracheïden. De uitwisseling van stoffen tussen de houtstralen en deze elementen vindt plaats door stippels.

In gekwartierzaagd hout zijn de houtstralen terug te zien als houtspiegels, of houtspiegeltjes.


</doc>
<doc id="3835051" url="https://nl.wikipedia.org/wiki?curid=3835051" title="Musculus thyrohyoideus">
Musculus thyrohyoideus

De musculus thyrohyoideus is een spier in de hals die van het tongbeen (os hyoideum) naar het schildkraakbeen (cartilago thyreoidea) loopt. Deze spier trekt het tongbeen naar beneden of trekt schildkraakbeen omhoog als het tongbeen vastzit.


</doc>
<doc id="3835651" url="https://nl.wikipedia.org/wiki?curid=3835651" title="Vincent Priessnitz">
Vincent Priessnitz

Vincent Priessnitz ook wel Vincent Prießnitz (soms in het Duits "Vinzenz", in het Engels "Vincent", in het Tsjechisch "Vincenc" (4 oktober 1799 - 28 november 1851 ) was een boer in Gräfenberg (tegenwoordig Lázně Jeseník), Oostenrijks Silezië, die begin 1800 faam maakte door vele zieken te genezen met koudwatercompressen in combinatie met ademhalingsoefeningen en een dieet.
Hij wordt algemeen beschouwd als de grondlegger van de moderne hydrotherapie. Priessnitz benadrukte remedies zoals geschikt voedsel, frisse lucht, lichaamsbeweging, rust en water. 


</doc>
<doc id="3836339" url="https://nl.wikipedia.org/wiki?curid=3836339" title="Gelre ziekenhuizen Apeldoorn">
Gelre ziekenhuizen Apeldoorn

Gelre ziekenhuizen Apeldoorn is een middelgroot ziekenhuis in de gemeente Apeldoorn. Er werken ongeveer 2200 mensen; het ziekenhuis is daarmee een van de grootste werkgevers van Apeldoorn. Begin 2009 is de huisartsenpost, die tot dan toe gevestigd was in de locatie Juliana, gevestigd in het ziekenhuis. Het verzorgingsgebied van de huisartsenpost omvat de gemeenten Apeldoorn, Epe, Brummen en Voorst. De huisartsenpost is sinds 2009 gehuisvest in het vernieuwde ziekenhuisgebouw aan de Albert Schweitzerlaan. De locatie Juliana ziekenhuis maakte tot 2009 deel uit van Gelre ziekenhuizen Apeldoorn.

Gelre ziekenhuizen Apeldoorn is voortgekomen uit Ziekenhuiscentrum Apeldoorn, dat op haar beurt weer voortkwam uit het Lukas ziekenhuis en het Julianaziekenhuis. Tot mei 2009 waren er nog twee ziekenhuislocaties in Apeldoorn. Op 19 mei van dat jaar werd de geheel vernieuwde locatie Lukas geopend en ging het verder als Gelre ziekenhuizen Apeldoorn. De vestiging Juliana werd in 2013 gesloopt.

Het Juliana ziekenhuis is voortgekomen uit de eerste ziekenhuizen in Apeldoorn: het in 1886 opgerichte Ziekenhuis aan de Sprengenweg en het Kinderziekenhuis Mary uit 1887.

Het Lukas ziekenhuis is in 1974 ontstaan uit het rooms-katholieke Sint Liduina Ziekenhuis, opgericht in 1928,
en de Stichting Protestants Christelijk Ziekenhuis.

De "Stichting Gelre ziekenhuizen" heeft twee ziekenhuizen in gebruik in de gemeenten Apeldoorn en Zutphen. Het ziekenhuis in Apeldoorn is in 2009 grondig gerenoveerd en het ziekenhuis in Zutphen is in 2010 grondig gerenoveerd.

In samenhang met de eerste en derdelijnsgezondheidszorg vormt de stichting een transmuraal zorgnetwerk in de regio Apeldoorn - Zutphen, waar de twee ziekenhuizen, buitenpoliklinieken in Lochem, Epe en Dieren en een Diagnostisch Centrum in Apeldoorn zich bevinden.

Bij de gehele "Stichting Gelre ziekenhuizen" werken meer dan 3600 mensen, 180 medisch specialisten en 300 vrijwilligers. Het verzorgingsgebied van "Gelre ziekenhuizen" omvat meer dan 280.000 inwoners.

Gelre ziekenhuizen heeft in Apeldoorn een topklinisch ziekenhuis. "Gelre ziekenhuizen Apeldoorn" werkt nauw samen met het UMC Utrecht op het gebied van onderwijs, zowel voor de basisopleiding als voor de medische vervolgopleidingen. Gelre ziekenhuizen heeft erkenningen voor negentien medische vervolgopleidingen.

Bovendien is het ziekenhuis een teaching hospital waar coassistenten in hun derde jaar alle coschappen lopen in het kader van hun SUMMA-opleiding (Selective Utrecht Medical MAster). Verder beschikt het over erkenningen voor verpleegkundige (vervolg)opleidingen en medisch ondersteunende beroepsopleidingen.




</doc>
<doc id="3836756" url="https://nl.wikipedia.org/wiki?curid=3836756" title="Colestilan">
Colestilan

Colestilan (INN) of colestimide is een copolymeer van epichloorhydrine en 2-methyl-1H-imidazool. 

Het is een ionenwisselaar die in de geneeskunde wordt gebruikt als fosfaatbinder; het remt de reabsorptie van galzuren. Het wordt voorgeschreven bij patiënten met chronische nierinsufficiëntie die dialyse ondergaan. Zulke patiënten kunnen hyperfosfatemie vertonen, waarbij het fosfaat niet uit het lichaam geëlimineerd wordt. Als colestilan tijdens of vlak na de maaltijd wordt ingenomen, hecht het zich in de darmen aan het fosfaat uit het voedsel, en verhindert zo dat het fosfaat wordt opgenomen door het lichaam.

Colestilan is ontworpen door het Japanse Mitsubishi Pharma, dat het de merknaam BindRen heeft gegeven. BindRen is in de Europese Unie toegelaten sedert 21 januari 2013.



</doc>
<doc id="3836789" url="https://nl.wikipedia.org/wiki?curid=3836789" title="Florbetapir (18F)">
Florbetapir (18F)

Florbetapir (F) is een radiofarmaceutische stof die als injectieoplossing wordt toegediend voor diagnose bij medische beeldvorming, in het bijzonder van hersenscans met positronemissietomografie (PET-scans). Florbetapir hecht aan beta-amyloïde plaques in de hersenen. Die worden zichtbaar op de PET-scan door de geringe hoeveelheid straling die het radionuclide fluor-18 afgeeft.

De aanwezigheid van beta-amyloïde plaques kan erop wijzen dat de patiënt de ziekte van Alzheimer heeft. Het is echter geen voldoende bewijs; er moet steeds een klinische beoordeling naast de scans gebeuren.

Florbetapir wordt op de markt gebracht door Eli Lilly and Company met de merknaam "Amyvid". Het middel werd ontwikkeld door Avid Radiopharmaceuticals, dat in 2010 werd overgenomen door Eli Lilly. In de Europese Unie is "Amyvid" toegelaten sedert 14 januari 2013.



</doc>
<doc id="3837194" url="https://nl.wikipedia.org/wiki?curid=3837194" title="Polyfyodontie">
Polyfyodontie

Polyfyodontie is een dierlijke eigenschap die inhoudt dat de tanden gedurende het leven voortdurend worden vervangen. Dit is anders dan bij difyodonte dieren die gekenmerkt worden door het hebben van slechts twee opeenvolgende verzamelingen van tanden. De meeste getande vissen zijn polyfyodont.

Veel reptielen zoals krokodillen, gekko's, slangen en de meeste andere gewervelde dieren zijn ook polyfyodont. In de kaken worden steeds vervangingstanden aangemaakt, meestal onder of vlak achter de oude tand. Ze groeien uit stamcellen in de "lamina dentalis". Als ze uitkomen, hebben jonge dieren typisch een volledige verzameling tanden; in het ei wordt niet gewisseld. Binnen enkele dagen komt de tandvervanging op gang, normaliter achter in de kaak en zich naar voren als een golf voortzettend. Meestal gaat een tand hoogstens een paar maanden mee.

Krokodilachtigen zijn de enige gewervelde dieren buiten de zoogdieren met tandhouders, alligators groeien tot 50 keer een kleine vervangende tand onder elke volwassen tand, om deze eenmaal per jaar te vervangen.

De meeste zoogdieren zijn niet polyfyodont. Hun voorouders waren dat wel maar tijdens de evolutie van de "therapsida" maakten de zoogdieren een fase door, waarin ze zo klein waren en kort leefden dat slijtage geen belangrijke selectiedruk opleverde om steeds het gebit te vernieuwen. In plaats daarvan ontwikkelden ze onderling sterk afwijkende tanden zodat het gebit een geheel vormde dat geschikter was om het exoskelet van geleedpotigen te kraken. Later werden ook maalkiezen ontwikkeld. Grote plantenetende zoogdieren kauwen hun voedsel. Dit vereist een verzameling van stevig bevestigde sterke tanden en een volle tandrij zonder hiaten, iets wat lastig te verenigen is met een constante tandwisseling, hoewel onder de dinosauriërs de "Cerapoda" en "Diplodocus" hierin slaagden door het gebruik van tandbatterijen.

De lamantijnen hebben geen snij- of hoektanden maar kiezen, die niet duidelijk zijn gedifferentieerd in molaren en premolaren. Deze tanden worden gedurende het leven continu vervangen, nieuwe tanden groeien aan aan de achterzijde van de rij en oudere tanden vallen in de voorste rij uit, een proces dat bekendstaat als "Marcherende Molaren".

Uitzonderingen onder de zoogdieren zijn de olifanten, kangoeroes, en lamantijnen die gedurende hun leven molaren (echte kiezen) blijven wisselen.



</doc>
<doc id="3837825" url="https://nl.wikipedia.org/wiki?curid=3837825" title="Lamina dentalis">
Lamina dentalis

De lamina dentalis is een band van epitheelweefsel dat voorkomt in histologische secties van een zich ontwikkelende tand .

De tandheelkundige lamina is een eerste aanwijzing van tandontwikkeling en begint bij de zesde week in utero of drie weken na de breuk van de membrana buccopharyngica. Het wordt gevormd wanneer cellen van het orale ectoderm zich sneller ontwikkelen dan de andere cellen, met deze ingroei van het orale ectoderm wordt de lamina dentalis vaak onderscheiden van de vestibulaire lamina die zich gelijktijdig ontwikkelt. Dit aparte weefsel is omgeven door en wordt, volgens sommigen, gestimuleerd door ectomesenchymatische groei. 

Eenmaal aanwezig verbindt de lamina dentalis de punt van de zich ontwikkelende tand aan het epitheel van de mondholte. Uiteindelijk vervalt de lamina dentalis in kleine clusters van epitheel en wordt geresorbeerd. In situaties waarin de clusters niet geresorbeerd worden, (deze resten van de lamina dentalis wordt ook wel de klieren van Serres genoemd) ontstaat een eruption hematoma over de ontwikkelende tand en leidt de uitbarsting tot vertraging in het doorgroeien in de mondholte.

Deze instulping in het ectodermale weefsel is de voorlopercel van latere ameloblasten en glazuur terwijl het ectomesenchym verantwoordelijk is voor de dentale papilla en later odontoblasten.



</doc>
<doc id="3839051" url="https://nl.wikipedia.org/wiki?curid=3839051" title="Axiaal parenchym">
Axiaal parenchym

Axiaal parenchym of lengteparenchym is de botanische term voor parenchym (vulweefsel) dat zich axiaal georiënteerd (in de richting van de lengteas) in plantendelen bevindt. Het zijn langwerpige cellen, die meestal in ketens achter elkaar liggen. Zij dienen met name voor het watertransport en voor de opslag van zetmeel.

In functie lijkt axiaal parenchym sterk op levende tracheïden. Het verschil is dat de cellen in axiaal parenchym dunnere celwanden hebben, en dat zich tussen achter elkaar liggende parenchymcellen een primaire en een secundaire celwand bevindt. Bij tracheïden bestaan de tussenschotten (septa) tussen achter elkaar liggende delen slechts uit een primaire celwand.



</doc>
<doc id="3839213" url="https://nl.wikipedia.org/wiki?curid=3839213" title="MS hug">
MS hug

MS hug (Engels voor "multipelesclerose-knuffel", ook wel "MS girdle" of "Girdle-Band Sensation" genoemd) is een vorm van dysesthesie veroorzaakt door spierspasmen in de intercostale spieren. Deze spieren zijn gelegen tussen de ribben en houden de ribben op hun plaats.

De MS hug dankt zijn naam aan de manier waarop de pijn, tinteling of druk zich rond het bovenlichaam wikkelt. Symptomen kunnen van een paar seconden tot uren of zelfs dagen duren of met tussenpozen terugkeren. Sommigen omschrijven het als een gevoel van een strakke druk rond de taille, romp of nek. Anderen ervaren een brandende band of band van tintelingen. Scherpe, stekende pijn of wijdverbreide pijn zijn ook mogelijke symptomen van MS hug. Net als bij andere symptomen van MS, is de MS hug onvoorspelbaar en wordt het op verschillende manieren ervaren.

De MS hug komt niet alleen voor bij multiple sclerose. Andere aandoeningen, zoals myelitis transversa (een ontsteking van het ruggenmerg) of costochondritis (ontsteking van het kraakbeen dat de ribben verbindt) kunnen ook leiden tot MS hug.

Warmte, stress en vermoeidheid kunnen een toename van de symptomen betekenen, maar hoeven niet te betekenen dat de ziekte verergert. Het is ook een indicator die aangeeft dat men meer moet rusten, ontstressen of afkoelen (bv. bij koorts). Hoewel de MS hug het resultaat is van spierspasmen, is de pijn neurologisch oftewel zenuwpijn. Antispasme of spierverslappers, zoals diazepam, kunnen effectief zijn bij verkramping en spierspasmen. Losse kleding kan een minder gespannen gevoel geven, maar het dragen van strakke compressie kleding kan ook helpen de pijn of brandend gevoel te vertalen in pijnvrije druk. Sommige MS-patiënten vinden baat bij warme kompressen of bij een warm bad. Andere opties kunnen massage en diepe ademhaling zijn.


</doc>
<doc id="3839297" url="https://nl.wikipedia.org/wiki?curid=3839297" title="Kalkzwavel">
Kalkzwavel

Kalkzwavel of calciumpolysulfide is een anorganische verbinding van calcium en zwavel. De stof komt voor als lichtgele, naar rotte eieren ruikende kristallen. 

Kalkzwavel wordt bereid door inwerking van calciumhydroxide op zwavel, waarbij ook calciumthiosulfaat vrijkomt:

Kalkzwavel wordt toegepast als fungicide in de (biologische) landbouw. Het wordt onder andere ingezet bij de bestrijding en preventie van appelschurft en perenschurft. Handelsnamen van de stof zijn onder andere "Neviken, Orthorix, Sulforix, Sulka" en "Tiosol".



</doc>
<doc id="3839388" url="https://nl.wikipedia.org/wiki?curid=3839388" title="Jean-Pierre Deweer">
Jean-Pierre Deweer

Jean-Pierre Deweer (Oudenaarde, 6 november 1923 - Oudenaarde, 1 november 2013) was een Belgisch militair, schrijver, historicus en oogarts.

Vanaf zijn 16de was Deweer lid van het reserveregiment van het Belgisch leger. Gedurende de Tweede Wereldoorlog was hij actief in het verzet voornamelijk in het verzamelen van inlichtingen.

In 1948 studeerde hij af aan de Universiteit van Gent als oogarts.
In Oudenaarde was hij actief in verschillende organisaties waaronder ook de politiek en was gemeenteraadslid van Oudenaarde van 1976 tot 1988, lid van de vrijwillige brandweer, Lions Club Oudenaarde (lid en voorzitter), Rode Kruis Oudenaarde (ondervoorzitter). Hij zat ook in het beheerscomité van de gevangenis van Oudenaarde en was Justitiecommandeur van de Orde van Sint-Jan van Jeruzalem.

Deweer overleed aan kanker. Hij was getrouwd met Thérèse Devos en had vier kinderen.


Deweer publiceerde 7 boeken over militaire geschiedenis. Waaronder volgende:



</doc>
<doc id="3839705" url="https://nl.wikipedia.org/wiki?curid=3839705" title="Gelre ziekenhuizen Zutphen">
Gelre ziekenhuizen Zutphen

Gelre ziekenhuizen Zutphen is een middelgroot ziekenhuis in de gemeente Zutphen. Er werken ongeveer 1500 mensen; het ziekenhuis is daarmee één van de grootste werkgevers van Zutphen en omstreken. In 2010 is een nieuw gebouw in gebruik genomen en sindsdien heet het "Gelre ziekenhuizen Zutphen". De vorige naam van het ziekenhuis was Het Spittaal. Het verzorgingsgebied omvat de gemeenten Zutphen, Voorst, Lochem, Bronckhorst en Berkelland.

De geschiedenis van Gelre ziekenhuizen Zutphen gaat terug tot in de Middeleeuwen. In 1886 werd een nieuw Algemeen Ziekenhuis geopend aan de Coehoornsingel. Naast het Algemeen Ziekenhuis werd in 1927 het rooms-katholieke Sint Walburgis ziekenhuis gesticht.

De Zutphense ziekenhuizen fuseerden in 1967 en namen in 1974 een nieuw gebouw in gebruik onder de naam Streekziekenhuis Het Nieuwe Spittaal. In 1996 verzelfstandigde Het Nieuwe Spittaal en kreeg het de naam Het Spittaal.

Sinds 1999 maakt Het Spittaal deel uit van Gelre ziekenhuizen en sinds 2009 heet het ziekenhuis Gelre ziekenhuizen Zutphen.

In 2006 is besloten tot nieuwbouw van Gelre ziekenhuizen Zutphen. In het derde kwartaal van 2010 is het nieuwe ziekenhuis in gebruik genomen.

De "Stichting Gelre ziekenhuizen" bestaat uit twee ziekenhuizen, een in Apeldoorn en een in Zutphen. Het ziekenhuis in Apeldoorn is in 2009 grondig gerenoveerd. In Zutphen is in 2010 een volledig nieuw ziekenhuis geopend.

In samenhang met de eerste- en derdelijnsgezondheidszorg vormt de stichting een transmuraal zorgnetwerk in de regio Apeldoorn - Zutphen, waar de twee ziekenhuizen, buitenpoliklinieken in Lochem, Epe en Dieren en een Diagnostisch Centrum in Apeldoorn zich bevinden.

Bij de gehele "Stichting Gelre ziekenhuizen" werken ongeveer 3500 mensen, 180 medisch specialisten en 300 vrijwilligers. Het verzorgingsgebied van "Gelre ziekenhuizen" omvat meer dan 280.000 inwoners.




</doc>
<doc id="3840009" url="https://nl.wikipedia.org/wiki?curid=3840009" title="Gespleten tong">
Gespleten tong

Een gespleten tong, lingua bifurcada of lingua bifida is een eigenschap van de tong van sommige reptielen zoals slangen, skinken en varanen. Bij de mens is het een zeldzame medische aandoening waarbij de tong in twee delen is verdeeld.

Bij een aantal reptielen zitten de receptoren van de reukzin in het orgaan van Jacobson. Om de geuren naar dit reukorgaan te voeren steken deze de tong uit, en stoppen de tong vervolgens in een holte waar de ingetrokken tong in past en waar de tongtippen langs het orgaan van Jacobson gestreken kunnen worden. De gespleten tong, met twee tongtippen, laat het reptiel toe te detecteren aan welke van de twee tongtippen de geur het sterkst is, zodat het reptiel een ruimtelijke indicatie krijgt van de oorsprong van de geur. Dit laat toe prooien te detecteren, sporen te volgen, schuilplaatsen te detecteren, soortgenoten te detecteren bij de paring, en zo meer. De gespleten tong is een voorbeeld van tropotaxie, een soort taxie die bij aanwezigheid van dubbele receptorcellen zijdelingse beweging van een stimulus kan detecteren.

Bij de mens komt een gespleten tong voor bij personen die het recessief syndroom van Robinow, een erfelijke aandoening, hebben en twee derden van diegenen die lijden aan het aangeboren syndroom OFD1 (oraal-faciaal-digitaal type 1)

Overdrachtelijk wordt ook over gespleten tong gesproken wanneer iemand verschillende meningen gelijktijdig verkondigt, zich hypocriet gedraagt of het ene zegt en het andere denkt. De term zou in deze associatieve betekenis overgewaaid zijn uit de cultuur van de Indianen (bron?).

Andere verwijzingen zouden kunnen zijn het Bijbelse verhaal van de zondeval, waarin een listige en verraderlijke slang figureert, en het apocriefe boek Sirach (Sirach 5), waar sprake is van "spreken met dubbele tong", wat hetzelfde betekent als "spreken met gespleten tong".


</doc>
<doc id="3840333" url="https://nl.wikipedia.org/wiki?curid=3840333" title="Jacques Duchaine">
Jacques Duchaine

Jacques Léon Gustave Duchaine (Sint-Gillis, 10 september 1905 - 1993) was een Belgisch senator.

Duchaine was een zoon van Paul Duchaine (1872-1952) en van Jeanne Lebon (1877-1956). Paul Duchaine was advocaat en voorzitter van de Belgische Touring Club. Jacques trouwde met Reine Borms en ze hadden een dochter. Hij was beroepshalve arts. De stad Brussel benoemde hem in 1934 tot arts in het sanatorium Georges Brugmann in Alsemberg.

Tijdens de Tweede Wereldoorlog trad hij toe tot het Onafhankelijkheidsfront.

In 1947 werd hij communistisch senator in vervanging van de ontslagnemende Pierre Depage, die eveneens arts was.
Hij bleef het mandaat vervullen tot aan de verkiezingen van 1949.



</doc>
<doc id="3840820" url="https://nl.wikipedia.org/wiki?curid=3840820" title="Gushi (volk)">
Gushi (volk)

De Gushi (Chinees: 姑 师 文化; pinyin: "Gushi Wenhua") of Jushi (Chinees: 车 师 文化; pinyin: "Jushi Wenhua"), waren een oud volk rond de Turpanlaagte in de huidige regio Sinkiang van China. Ze waren mogelijk verwant met de Yuezhi en spraken het Tochaars A ofwel "Turfaans".

Het gebied rond het Aydingkol-meer wordt genoemd als het grondgebied van de Gushi. Volgens historische verslagen leefden de mensen in tenten, volgden het gras en water, en hadden veel kennis van de landbouw. Ze bezaten runderen, paarden, kamelen, schapen en geiten en waren bedreven met pijl-en-boog. in het reisverslag van Zhang Qian worden de Gushi samen met Kroraina vermeld, waarschijnlijk omdat beiden onder de controle van de Xiongnu stonden. Na de Slag om Jushi (rond 60 v.Chr.) kwam Gushi onder Han-Chinese heerschappij. Na die tijd werd het bekend als "Jushi".

Jushi viel uiteen in twee koninkrijken, "Nabije Jushi" (Turpan) en "Verdere Jushi" (Jimisar).

Bij Yanghai in de Tuyoq-vallei is een enorme oude begraafplaats (54.000 m2) gevonden die toegeschreven wordt aan deze cultuur.

Het bekendst is het 2.700-jaar oude graf van een ruim twee meter lange Europide man met lichte haren en ogen, waarschijnlijk een sjamaan. Aan zijn hoofd en voeten lagen een grote lederen mand en een houten kom, gevuld met 789g hennep, door de extreem droge omstandigheden en alkalische grond uitstekend bewaard gebleven. Het werd aangetoond dat dit materiaal tetrahydrocannabinol, het psychoactieve bestanddeel van cannabis, bevatte. 

De hennep werd vermoedelijk bij deze cultuur geteeld als medicinale of psychoactieve stof of als hulpmiddel voor waarzeggerij, in plaats van als vezel voor kleding of als voedsel. Dit is het oudste bewijs van het gebruik van cannabis als een farmacologisch actieve stof.


</doc>
<doc id="3840960" url="https://nl.wikipedia.org/wiki?curid=3840960" title="Frontiers in Human Neuroscience">
Frontiers in Human Neuroscience

Frontiers in Human Neuroscience is een internationaal, aan collegiale toetsing onderworpen open access wetenschappelijk tijdschrift op het gebied van de neurowetenschappen. De naam wordt in literatuurverwijzingen meestal afgekort tot "Front. Hum. Neurosci." Het wordt uitgegeven door Frontiers en is opgericht in 2008.

Het tijdschrift publiceert onderzoek over de werkingsmechanismen van de menselijke hersenen die ten grondslag liggen aan de cognitie en het sociale gedrag van de mens.

"Frontiers in Human Neuroscience" is een volledig elektronisch tijdschrift; er is geen gedrukte versie. Er komen geen nummers van uit; elk artikel wordt afzonderlijk online gepubliceerd zodra het goedgekeurd en vormgegeven is.


</doc>
<doc id="3841294" url="https://nl.wikipedia.org/wiki?curid=3841294" title="Portale hypertensie">
Portale hypertensie

Portale hypertensie is een te hoge bloeddruk in de leverpoortader (vena portae hepatis). Deze ader transporteert voedingstoffen van de darmen naar de lever en is verantwoordelijk voor ongeveer 70% van de bloedtoevoer naar de lever. De normale bloeddruk van de leverpoortader schommelt tussen 5 en 10 mmHg. Men spreekt over portale hypertensie wanneer de druk hoger is dan 12 mmHg.

De oorzaken van portale hypertensie worden ingedeeld volgens de plaats waar ze worden uitgelokt: prehepatisch (vóór de lever), intrahepatisch (in de lever zelf), posthepatisch (voorbij de lever).

Aanvankelijk verloopt portale hypertensie asymptomatisch. Bij aanhoudende portale hypertensie zullen er zich nieuwe bloedvaten vormen die het bloed trachten om te leiden naar de vena cava inferior omdat de bloedstroming doorheen de lever te veel bemoeilijkt wordt. Het te grote bloedvolume in de poortader vloeit af via nieuwe venen en doorheen de vaatwand. Vanaf dit punt treden er wel symptomen op die typisch zijn voor portale hypertensie.
De symptomen zijn:

In de eerste plaats zal men de uitlokkende oorzaak aanpakken. De behandeling is dus afhankelijk van de oorzaak (bijvoorbeeld levertransplantatie bij cirrose of toediening van antistolling bij trombose). 

Men kan portale hypertensie ook direct aanpakken door het plaatsen van een shunt. De bedoeling van deze shunt is het afvoeren van een deel van het bloed in de poortader zodat deze terug een normale bloeddruk krijgt. Een portosystemische shunt kan worden aangelegd tussen de poortader en o.a. de vena cava inferior, de vena hepatica en de vena jugularis. Ook vanuit de vena mesenteria en de vena lienalis kunnen shunts aangelegd worden.

Portale hypertensie heeft behoorlijk ernstige symptomen. Deze moeten eveneens snel worden aangepakt. Overtollig vocht in de peritoneale ruimte kan worden uitgedreven met diuretica, een ascitespunctie of met een shunt tussen de poortader en de vena jugularis. Bij oesofagusvarices kunnen de spataderen in de slokdarm snel barsten met ernstige, levensbedreigende bloedingen tot gevolg. Behandelingen zijn: bloedtransfusie (om bloedverlies te compenseren), ballontamponade of sclerotherapie (om bloedingen te stoppen), portale drukverlagende medicatie en bandligatie (het afsnoeren van de spatader).


</doc>
<doc id="3842657" url="https://nl.wikipedia.org/wiki?curid=3842657" title="Hysterothylacium">
Hysterothylacium

Hysterothylacium is een geslacht van nematoden dat behoort tot de orde van "Ascaridida". Het werd wetenschappelijk beschreven door Henry B. Ward en Thomas B. Magath in een artikel uit 1917. De typesoort, die Ward en Magath in dit artikel beschreven, is "Hysterothylacium brachyurum", die werd aangetroffen in de ingewanden van zoetwatervissen uit het geslacht "Micropterus" in het Saint Clairmeer in de Amerikaanse staat Michigan.
Volgens de Global Biodiversity Information Facility zijn er inmiddels 105 "Hysterothylacium"-soorten bekend.



</doc>
<doc id="3842697" url="https://nl.wikipedia.org/wiki?curid=3842697" title="Henry Baldwin Ward">
Henry Baldwin Ward

Henry Baldwin Ward (Troy (New York), 4 maart 1865 - Urbana (Illinois), 30 november 1945) was een Amerikaanse parasitoloog. Hij studeerde aan Williams College in Williamstown (Massachusetts) en gaf eerst drie jaar les aan de plaatselijke "high school". In 1888 ging hij naar Europa waar hij voortgezette studies volgde aan de universiteiten van Göttingen, Freiburg en Leipzig. In Leipzig werd hij beïnvloed door Rudolf Leuckart (1822-1898), die beschouwd wordt als de grondlegger van de wetenschap van de parasitologie. Na zijn terugkeer in de Verenigde Staten doctoreerde hij in 1892 aan de Harvard-universiteit.

Hij werd professor in zoölogie aan de universiteit van Nebraska (1893-1909) en die van Illinois, waar hij het departement zoölogie leidde van 1909 tot aan zijn pensioen in 1933. In Illinois kon hij een gespecialiseerd laboratorium voor parasitologie oprichten en als eerste in de Verenigde Staten een opleiding in de parasitologie aanbieden.

In 1914 stichtte hij het wetenschappelijke tijdschrift "Journal of Parasitology", waarvan hij tot 1932 redacteur was.

Samen met Thomas B. Magath ondernam hij een uitgebreide studie van de parasitische nematoden in Noord-Amerikaanse zoetwatervissen, waarbij een aantal nieuwe geslachten en soorten werd ontdekt.

Naast parasitologie interesseerde Ward zich ook aan limnologie en ichtyologie en hij schreef samen met George Chandler Whipple het standaardwerk "Fresh-Water Biology" (1918).



</doc>
<doc id="3844663" url="https://nl.wikipedia.org/wiki?curid=3844663" title="Acinetobacter baumannii">
Acinetobacter baumannii

Acinetobacter baumannii is een Gram-negatieve kleine vrijwel ronde staafvormige coccobacil. "A. baumannii" komt voor als opportunistisch pathogeen bij patiënten met een slechtwerkend immuunsysteem en wordt steeds vaker gezien bij ziekenhuisinfecties. 


</doc>
<doc id="3846284" url="https://nl.wikipedia.org/wiki?curid=3846284" title="Eerste middenhandsbeen">
Eerste middenhandsbeen

Het eerste middenhandsbeen of os metacarpii I is het bot dat de duim met de handwortelbeentjes verbindt. Het is gekoppeld aan het os trapezium van de ossa carpi.


</doc>
<doc id="3846285" url="https://nl.wikipedia.org/wiki?curid=3846285" title="Tweede middenhandsbeen">
Tweede middenhandsbeen

Het tweede middenhandsbeen of os metacarpii II is het bot dat de wijsvinger met de handwortelbeentjes verbindt. Het is het langste van alle middenhandsbeenderen. De musculus extensor carpi radialis longus bevindt zich op de dorsale oppervlakte en de musculus flexor carpi radialis aan de onderkant vanaf het grondvlak.


</doc>
<doc id="3846289" url="https://nl.wikipedia.org/wiki?curid=3846289" title="Derde middenhandsbeen">
Derde middenhandsbeen

Het derde middenhandsbeen of os metacarpii III is het bot dat de middelvinger met de handwortelbeentjes verbindt. Het is iets kleiner dan het tweede middenhandsbeen.


</doc>
<doc id="3846290" url="https://nl.wikipedia.org/wiki?curid=3846290" title="Vierde middenhandsbeen">
Vierde middenhandsbeen

Het vierde middenhandsbeen of os metacarpii IV is het bot dat de ringvinger met de handwortelbeentjes verbindt. Het is iets kleiner en dunner dan het derde middenhandsbeen.


</doc>
<doc id="3846291" url="https://nl.wikipedia.org/wiki?curid=3846291" title="Vijfde middenhandsbeen">
Vijfde middenhandsbeen

Het vijfde middenhandsbeen of os metacarpii V is het bot dat de pink met de handwortelbeentjes verbindt. Het is het tweede kortste middenhandsbeen.


</doc>
<doc id="3846824" url="https://nl.wikipedia.org/wiki?curid=3846824" title="4-(4'-hydroxyfenyl)butaan-2-on">
4-(4'-hydroxyfenyl)butaan-2-on

4-(4'-hydroxyfenyl)butaan-2-on is een organische verbinding met als brutoformule CHO. In zuivere toestand komt ze voor als een witte tot lichtgele kristallijne vaste stof, met een karakteristieke frambozengeur.

4-(4'-hydroxyfenyl)butaan-2-on komt van nature voor in een aantal soorten fruit, waaronder frambozen, veenbessen, loganbessen en bramen. Het wordt via biosynthetische weg gemaakt uit coumaroyl-CoA.

Aangezien de hoeveelheid 4-(4'-hydroxyfenyl)butaan-2-on in frambozen erg laag ligt (ongeveer 1 tot 4 mg per kilogram vruchten), wordt het via synthetische weg bereid. Een van de methoden is de aldolcondensatie van aceton met 4-hydroxybenzaldehyde, onder invloed van natriumhydroxide. Het resulterende enon wordt vervolgens katalytisch gehydrogeneerd met waterstofgas over rhodium en aluminiumoxide.

4-(4'-hydroxyfenyl)butaan-2-on wordt vanwege de geur gebruikt als aromastof in de parfumindustrie, in cosmetica en als voedingsadditief. In de voedingsindustrie is het één van de duurste natuurlijke geurstoffen: de natuurlijk geëxtraheerde verbinding kost tot 20.000 dollar per kilogram. Het synthetisch aangemaakte product is een stuk goedkoper.

De stof wordt soms aangeprezen als afslankmiddel onder de naam "raspberry ketone", hoewel klinisch bewijs voor de werkzaamheid ontbreekt.



</doc>
<doc id="3847040" url="https://nl.wikipedia.org/wiki?curid=3847040" title="Glycocalyx">
Glycocalyx

De glycocalyx, kapsel en slijmlaag zijn een laag die aan de buitenkant van het celmembraan bij eukaryotische cellen zitten en aan de buitenkant van de celwand bij prokaryotische cellen. Ze bestaan uit polysachariden, die covalent aan de membraanproteïne (glycoproteïne) en membraanlipide (glycolipide) gebonden zijn. In tegenstelling tot de glycocalyx zijn het kapsel en de slijmlaag met de celwand vast verankerd.

De glycocalyx, het kapsel en de slijmlaag bij eencellige organismen, zoals bacteriën dienen voor:

Bij de meercellige organismen is de glycocalyx een belangrijk deel van het endotheel van de bloedvatwand. De glycocalyx speelt ook een belangrijke rol bij de ontwikkeling van bloedvergiftiging.

De glycocalyx wordt met behulp van sacharose gemaakt. Bij de synthese zijn er twee mogelijkheden. Hiervan afhankelijk wordt de volgende indeling gemaakt: 

Allereerst wordt door verbruik van UTP (uridinetrifosfaat) een uridine-difosfaat-suiker gevormd. Bij de hydrolyse van de fosfaatesters komt pyrofosfaat vrij, waardoor er genoeg energie aanwezig is voor de vorming van een glycosidische binding tussen de monosachariden. Het katalyserende enzym is het levaan- of het dextraan-sucrase.


</doc>
<doc id="3847104" url="https://nl.wikipedia.org/wiki?curid=3847104" title="Robert Sibbald">
Robert Sibbald

Sir Robert Sibbald (Edinburgh, 15 april 1641 - augustus 1722) was een Schotse arts en antiquair. 

Hij werd geboren als zoon van David Sibbald (broer van sir James Sibbald) en Margaret Boyd (januari 1606 - 10 juli 1672). Robert studeerde aan de Royal High School te Edingburgh en aan de universiteit van Edinburgh, de universiteit Leiden en de universiteit van Parijs. Hij behaalde zijn doctoraat aan de universiteit van Angers (Frankrijk) in 1662. Niet veel later settelde hij zich als arts in Edinburgh. 

Hij verbleef in "Kipps Castle" nabij Linlithgow. In 1667 startte hij - samen met sir Andrew Balfour - de botanische tuin van Edingburgh op. Tevens nam hij een vooraanstaande positie in in de Royal College of Physicians of Edingburgh. Hiervan werd hij president in 1684. 

In 1685 werd hij benoemd tot de eerste hoogleraar in de geneeskunde aan de universiteit van Edinburgh. Hij werd ook tot geograaf benoemd in 1682, en zijn talrijke literatuurstudies behandelen historische, oudheidkundige, botanische en medische onderwerpen. Veel van zijn cartografische studies zijn gebaseerd op het werk van Timothy Pont. Robert Siddal ligt begraven in Greyfriars Kirkyard in Edinburgh. 

De bloem "Sibbaldia procumbens" werd naar hem genoemd. Tevens is de vroeger gebruikte geslachtsnaam van de blauwe vinvis naar hem genoemd. Deze vinvis werd vroeger "Sibbaldus musculus" genoemd, de huidige wetenschappelijke naam is "Balaenoptera musculus". De blauwe vinvis werd vroeger ook wel Sibbald's vinvis genoemd. 



</doc>
<doc id="3847736" url="https://nl.wikipedia.org/wiki?curid=3847736" title="Labium (insecten)">
Labium (insecten)

Het labium (onderkaak) is het onderste deel van de mond van een insect. Het labium bestaat vaak uit een aantal chitineuze platen. Vaak zijn aan het labium verschillende onderkaaktasters gelegen. Deze onderkaaktasters worden ook wel labiale palpen genoemd en zijn te beschouwen als de voelsprieten van de monddelen. De tasters zijn vaak aan het mentum gelegen, dit is het voorste deel van het labium. 

Het bovenste deel van de monddelen wordt het labrum of bovenkaak genoemd. 


</doc>
<doc id="3848500" url="https://nl.wikipedia.org/wiki?curid=3848500" title="Gerard van den Aardweg">
Gerard van den Aardweg

Gerard J. M. van den Aardweg (Haarlem, 1936) is een Nederlands psycholoog en psychoanalyticus wiens werk vooral homoseksualiteit betreft. Daarnaast onderzoekt hij bijna-doodervaringen.

Van den Aardweg studeerde aan de Universiteit Leiden en behaalde zijn doctoraat aan de Universiteit van Amsterdam met een studie over homoseksualiteit en neurose. 
Van den Aardweg verwerpt de theorie dat homoseksualiteit aangeboren zou zijn. Hij vindt dat homoseksualiteit een stoornis is die in beginsel te genezen is, zij het niet gemakkelijk. Van den Aardweg is lid van de National Association for Research & Therapy of Homosexuality (NARTH), een in 1992 opgerichte organisatie die conversietherapie aanbiedt.

Sinds 1963 heeft hij een eigen psychoanalytische praktijk in Amsterdam. Van den Aardweg is gastdocent geweest aan verschillende universiteiten in het buitenland en heeft verschillende werken geschreven over zijn vakgebied. Hij is voorts actief in de pro-lifebeweging.

Van den Aardweg is gehuwd, heeft zeven kinderen en woont in het Noord-Hollandse Aerdenhout. Hij is katholiek.



</doc>
<doc id="3850067" url="https://nl.wikipedia.org/wiki?curid=3850067" title="Henri-Auguste Duval">
Henri-Auguste Duval

Henri-Auguste Duval (Alençon, 28 april 1777 - Parijs, 16 maart 1814) was een Frans arts en botanicus.

Hij studeerde medicijnen aan de universiteit van Parijs en schreef een dissertatie over zuurbranden (pyrosis), "Essai sur le pyrosis ou fer-chaud" (1809). Zijn notities uit de colleges van Louis Claude Richard over fruit leidden tot de publicatie van "Démonstrations botaniques, ou analyse du fruit, considéré en général" (1808), met Richard en Duval als co-auteurs. In 1809 beschreef hij de vetplanten in de botanische tuin van Alençon in "Plantae succulentae in horto Alenconio" (1809). Daarin beschreef hij voor het eerst de geslachten "Gasteria", "Haworthia" en "Ligularia".

In 1813 verscheen van zijn hand een "Supplément contenant toutes les plantes nouvelles à l'ouvrage de J.D. Dupont" (1813), een aanvulling op het werk van J. D. Dupont, "Double Flore Parisienne, ou description de toutes les plantes qui croissent naturellement aux environs de Paris". Zijn carrière als botanicus werd echter kort nadien afgebroken door zijn vroegtijdige dood in 1814.

Adrian Hardy Haworth noemde het plantengeslacht "Duvalia" naar Henri-Auguste Duval. Duval had zelf het vetplantengeslacht "Haworthia" naar Haworth genoemd.


</doc>
<doc id="3851017" url="https://nl.wikipedia.org/wiki?curid=3851017" title="Panax quinquefolius">
Panax quinquefolius

Panax quinquefolius is de in Amerika meest gebruikte soort ginseng. Het komt van nature voor in het oosten van Noord-Amerika. Panax quinquefolius is een 50 cm hoge vaste plant met bloemschermen die bestaan uit ongeveer 25 wit-groenachtige bloemen. De bladeren zijn samengesteld en bestaan uit vijf deelbladen. De vruchten zijn scharlakenrood. De wortels worden in de herfst geoogst en daarna gedroogd.

De Latijnse naam betekent letterlijk 'Allesgenezer, vijfbladig'. Het woord "Panax" is verwant met panacee.


</doc>
<doc id="3851018" url="https://nl.wikipedia.org/wiki?curid=3851018" title="Panax ginseng">
Panax ginseng

Panax ginseng is een plant waarvan de wortel ook wel Chinese/Koreaanse ginseng (Koreaans: 인삼 = insam) wordt genoemd.

Reeds vroeg gebruikten de Koreanen de in het wild voorkomende ginseng als medicijn. Rode ginseng werd voor het eerst in de Goryeo-dynastie rond 1080 geproduceerd. In 1556 werd gedurende de Joseon-dynastie de productie gereguleerd.

In China is de geneeskrachtige werking van ginseng voor het eerst gedocumenteerd in Shennong bencaojing ('het boek van Shennong over wortels en kruiden'), een klassiek werk over planten en hun gebruik. In 1596 beschreef Li Shizhen het gebruik van ginsengwortel in de Bencao Gangmu.

In de 18e eeuw werd de effectiviteit van ginseng erkend in het Westen, en vervolgens werd een groot aantal onderzoeken uitgevoerd op het gebied van de plantkunde, scheikunde, farmacologie en therapeutische toepassingen ervan. 

De teelt vraagt veel vakkennis en geduld. Op daarvoor geschikte humusrijke grond wordt de ginseng in de schaduw geteeld. Ook de in het wild groeiende ginseng komt alleen in de schaduw in bossen voor. Na minimaal drie groeijaren kan de wortel geoogst worden, maar hoe ouder de plant des te beter de kwaliteit van de wortel. Voor wortels afkomstig van planten, die ouder dan 10 jaar zijn, worden hoge prijzen betaald.

Voor het bereiden van rode ginseng worden de wortels ingedroogd tot 86% drogestof. Tijdens het drogen worden de wortels hard en verkleuren donkerbruin. Het hoge drogestofgehalte beschermt de wortels tegen aantasting door bacteriën en schimmels, maakt het bewaren makkelijker en het transport goedkoper.

's Werelds grootste fabriek voor rode ginseng is de KGC Ginseng-Fabriek in Buyeo, provincie Chungcheongnam-do. Van ginseng worden veel verschillende producten gemaakt. Voornamelijk als poeder voor het maken van thee. Ook wordt een dik siroopachtig concentraat gemaakt, dat bitter smaakt en traditioneel met honing wordt gezoet. Ook wordt ginseng o.a. verwerkt in alcoholische sterkedrank, capsules en zeep.


</doc>
<doc id="3852095" url="https://nl.wikipedia.org/wiki?curid=3852095" title="Oliecel">
Oliecel

Een oliecel is in de plantkunde de benaming voor de cellen in sommige plantensoorten waarin plantaardige olie geproduceerd wordt. Voorbeelden van planten waarin oliecellen voorkomen zijn de oliepalm ("Elaeis guineensis") en de olijf ("Olea europaea").

Als de wand van deze cellen beschadigd wordt komt de olie vrij. In industriële processen voor de winning van plantaardige oliën komt een stap voor die vertering ("digestion") genoemd wordt. Hierbij worden de plantendelen op mechanische wijze bewerkt, en vaak ook verhit. Soms worden er enzymen toegevoegd. Het doel hiervan is de celwanden te breken. Daarna kan de olie gewonnen worden door te persen.

Ook in de schil van citrusvruchten komen oliecellen voor. Een oliecel stimuleert naburige cellen om ook olie te produceren. De tussenwanden tussen deze cellen breken, waardoor bolvormige olieklieren ontstaan.

Oliecellen in hout komen vooral voor in planten van de Laurierfamilie ("Lauraceae"). Het gaat dan om een vergrote cel waarin zich etherische olie bevindt. De oliecellen bevinden zich meestal in de houtstralen of in het axiaal parenchym. Ze komen in relatief weinig houtsoorten voor, en zijn dus belangrijk voor de identificering van het hout.

Bij de "Magnoliidae" komen er oliecellen voor in de bladeren. Ze bevatten isochinoline, wat waarschijnlijk dient om planteneters af te weren.


</doc>
<doc id="3852154" url="https://nl.wikipedia.org/wiki?curid=3852154" title="Slijmcel">
Slijmcel

Een slijmcel is in de plantkunde de benaming voor de cellen in sommige plantensoorten waarin slijmstoffen geproduceerd worden. De slijmcel is een cel in het parenchym. De slijmstoffen worden gesynthetiseerd in dictyosomen. Ze vloeien dan door de vesikels en vloeien dan door het celmembraan in de apoplast. Daar helpen ze bij de regulering van het water in de plant. Dit helpt de plant om droogten te doorstaan.

Slijmcellen komen vooral voor in cactussen. Met name planten uit het geslacht "Ariocarpus" hebben een uitgebreid systeem van slijmcellen.

In sommige planten produceren deze cellen zoveel slijmstoffen, dat er geen ruimte meer is voor het protoplast. De cel sterft dan af en wordt geheel gevuld met slijmstof. Dit gebeurt bijvoorbeeld in de okra ("Abelmoschus esculentus"). Daarom moet okra vaak goed gekookt worden, anders kan het erg slijmachtig zijn.


</doc>
<doc id="3852917" url="https://nl.wikipedia.org/wiki?curid=3852917" title="Streekziekenhuis Koningin Beatrix">
Streekziekenhuis Koningin Beatrix

Het Streekziekenhuis Koningin Beatrix (SKB) is een middelgroot algemeen ziekenhuis in de Nederlandse plaats Winterswijk (provincie Gelderland), vernoemd naar voormalig koningin Beatrix. Het telt 24 medische specialismen. 

Het SKB is een van de elf traumacentra in Nederland en heeft buitenpoliklinieken in Groenlo, Lichtenvoorde en Eibergen. Daarnaast beschikt het ziekenhuis over een openbare apotheek, de Beatrixapotheek.

In 1872 was er een klein ziekenhuis met zes bedden aan de Waliënseweg in Winterswijk. Enkele jaren later werd het Gasthuis van de diaconie der Nederlands-Hervormde gemeente geopend, bedoeld voor minderbedeelde ouderen en zieken. In 1926 werden in Winterswijk twee nieuwe ziekenhuizen geopend: het Sint Elisabeth Ziekenhuis aan de Vredenseweg en het Algemeen Ziekenhuis aan de Elinkstraat. Deze ziekenhuizen fuseerden in 1984 met het Sint Vincentius Ziekenhuis in Groenlo en het Sint Bonifatius ziekenhuis in Lichtenvoorde. Het nieuwe Streekziekenhuis Koningin Beatrix verrees aan de westrand van Winterswijk, zodat dit voor patiënten uit de naburige plaatsen goed te bereiken is.

Het ziekenhuis telt 214 bedden, een kleine 1100 medewerkers en 24 afdelingen. 
In het ziekenhuis is naast een Raad van Bestuur en een Medisch Stafbestuur, een Raad van Toezicht actief die integraal toezicht houdt op het beleid van de Raad van Bestuur en op de algemene gang van zaken in het ziekenhuis. Daarnaast is er een wettelijk-adviesorgaan, de Cliëntenraad, dat de belangen van cliënten vertegenwoordigt. De cliënten zijn (potentiële) patiënten, hun familie en vrienden, bezoekers en patiëntenorganisaties.

In de vorm van een facilitair bedrijf biedt het ziekenhuis onderdak aan onder andere een openbare kapsalon, een winkel, een restaurant en een apotheek. Ook is er een stilteruimte die dag en nacht geopend en voor iedereen toegankelijk is. In samenwerking met een regionale zorginstelling is er een thuiszorgwinkel gevestigd waar producten rolstoelen, rollators, krukken, ondersteken, relaxfauteuils, bedklossen, aangepast bestek en sprekende horloges te koop en te huur zijn.

Het Streekziekenhuis Koningin Beatrix biedt in de vorm van een intern opleidingscentrum opleidingen en vervolgopleidingen aan voor havo-, vwo- en mbo-niveau vier leerlingen. De opleidingen worden in combinatie met werken in het ziekenhuis gevolgd. 

Het SKB maakt evenals stichting Zorgcombinatie Marga Klompé, Livio en Sensire, deel uit van het Achterhoeks Initiatief Ketenzorg (AIK); een samenwerkingsverband tussen regionale zorgaanbieders en andere relevante partijen, gericht op het bevorderen van de samenhang in de zorg in de regio Oost-Achterhoek.

Het Achterhoeks Initiatief Ketenzorg initieert en faciliteert projecten en -programma’s, activiteiten en initiatieven die zijn gericht op samenhang en afstemming van zorg in de regio. Actieve samenwerking vindt plaats op het gebied van onder andere COPD, dementie en hartfalen. Naast de initiatiefnemers zijn relevante partijen zoals 't Roessingh, GGNet, VIT Oost-Gelderland, huisartsen, zorgverzekeraars en patiëntenverenigingen betrokken bij de programma’s.

Daarnaast is begin 2012 in samenwerking met het Medisch Spectrum Twente (Enschede) een dialysecentrum geopend. Ook is het netwerk Oostzorg Oost Nederland in samenwerking met Gelre ziekenhuizen en het Deventer Ziekenhuis opgericht.




</doc>
<doc id="3853545" url="https://nl.wikipedia.org/wiki?curid=3853545" title="Antero-lateraal ligament">
Antero-lateraal ligament

De voorlangse gewrichtsband of anterolateraal ligament (ALL) is een ligament van de knie die loopt tussen het scheenbeen ("tibia") en het dijbeen ("femur").

Lang dacht men dat de voorste kruisband ("ligamentum decussatum anterius") het enige ligament was aan de buitenzijde van de knie. In 2013 pas werd het anterolaterale ligament beschreven door Steven Claes en Johan Bellemans van het Universitair Ziekenhuis Leuven. Deze gewrichtsband kan een verklaring bieden voor blijvende knieproblemen na een volledig herstel van een kruisbandfractuur.

In 1879 echter werd door de Franse chirurg Paul Segond al een beschrijving gegeven van een ligamentachtige structuur tussen het bovenbeen en het onderbeen. Er bestaat echter geen zekerheid dat hij hier hetzelfde ligament mee bedoelde.



</doc>
<doc id="3854149" url="https://nl.wikipedia.org/wiki?curid=3854149" title="Bruistablet">
Bruistablet

Een bruistablet is een pil die bruisend oplost in water doordat een van de bestanddelen gasbellen vormt na contact met water.

Deze tabletten worden gemaakt door een vast bicarbonaat en een vast zuur, zoals citroenzuur, samen te persen. Wanneer de bruistablet in water gebracht wordt, lossen beide producten op en ontstaat door de aanzuring koolstofdioxidegas.


</doc>
<doc id="3854154" url="https://nl.wikipedia.org/wiki?curid=3854154" title="Afleggen (planten)">
Afleggen (planten)

Afleggen is bij planten een wijze van vegetatieve vermeerdering. Dit kan spontaan gebeuren maar wordt in de regel opzettelijk gedaan door kwekers.

De tak van een plant wordt daartoe zo omgebogen dat deze met één of enkele ogen onder het grondoppervlak terechtkomt. Soms, als de tak opveert, wordt deze met een omgebogen stuk ijzerdraad op de plaats gehouden. Op het deel dat ondergronds komt, wordt soms opzettelijk een deel van de schors verwijderd.
Na enige tijd vormen zich op die plaats wortels. Als er zich voldoende wortels hebben gevormd, kan de verbinding met de moederplant worden doorgeknipt en kan de vermeerderde plant elders worden gepoot.

Afleggen kan spontaan gebeuren als doorhangende takken van een plant of boom de grond raken en uiteindelijk bedekt worden door de grond. Ook komt het voor dat een boom die omwaait, met takken uit de kruin in de grond terechtkomt, die daar wortel schieten en uiteindelijk een aparte boom vormen.

Een variant op het afleggen heet marcotteren (ook wel lucht-afleggen genoemd). Daarbij wordt niet de tak in de grond gebogen, maar wordt een propje vochtig veenmos of watten om een tak heen gedrapeerd, zodat daar wortels gevormd kunnen worden.


</doc>
<doc id="3854363" url="https://nl.wikipedia.org/wiki?curid=3854363" title="Diksnavelkoekoek">
Diksnavelkoekoek

De diksnavelkoekoek ("Pachycoccyx audeberti") is een vogel uit de familie Cuculidae (koekoeken).

Deze soort komt voor in westelijk, het westelijke deel van Centraal-en zuidoostelijk Afrika, inclusief Madagaskar en telt 3 ondersoorten:



</doc>
<doc id="3854523" url="https://nl.wikipedia.org/wiki?curid=3854523" title="Reuzenkoekoek">
Reuzenkoekoek

De reuzenkoekoek ("Scythrops novaehollandiae") is een vogel uit de familie Cuculidae (koekoeken).

Deze soort komt voor in Australië en een deel van Indonesië en telt 3 ondersoorten:



</doc>
<doc id="3854531" url="https://nl.wikipedia.org/wiki?curid=3854531" title="Indische sperwerkoekoek">
Indische sperwerkoekoek

De Indische sperwerkoekoek ("Hierococcyx varius") is een vogel uit de familie Cuculidae (koekoeken).

Deze soort komt voor van India tot Myanmar en telt 2 ondersoorten:



</doc>
<doc id="3854771" url="https://nl.wikipedia.org/wiki?curid=3854771" title="Sytze Greidanus">
Sytze Greidanus

Sytze Greidanus (Leeuwarden, 7 augustus 1843 - Baarn, 25 oktober 1914) was arts, wethouder Publieke Werken en hofarts van de Nederlandse Koninklijke familie.

Greidanus was de zoon van Taco Greidanus en Cornelia Petronella Leensma. Zij hadden een kruidenierszaak en grossierderij aan de Tweebaksmarkt in Leeuwarden. Op 27 mei 1868 trouwde Sytze met Ietsche (Jitske) Kuipers. Ze kregen vier kinderen: drie meisjes en een jongen.

Hij liet zich op achttienjarige leeftijd op 19 september 1861 inschrijven als medisch student aan de universiteit van Leiden. In 1866 promoveerde hij tweemaal: op 20 juni cum laude tot doctor in de geneeskunde (midden in een cholera-epidemie) en op 23 oktober magna cum laude tot doctor in de verloskunde.
Op 8 februari 1867 begon hij een dokterspraktijk in Buitenpost. Het gezin woonde tegenover het huidige gemeentehuis.
Op 15 november 1867 liet hij zich inschrijven aan de Universiteit van Groningen en promoveerde een jaar later tot doctor in de heelkunde.

Op 1 mei 1877 vertrok hij naar Soest waar hij als gemeente-arts en als hofarts van prins Hendrik ging werken. In 1881 volgde zijn benoeming tot gemeente-geneesheer te Baarn. De familie ging wonen in villa Dalhof aan de Dalweg 8. Verder werd hij hofarts van koning Willem III en daarna van koningin Emma. In 1890 werd dit officieel en kreeg hij een jaarsalaris van 700 gulden.

In 1902 werd hij lid van de gemeenteraad om in 1909 tot wethouder Publieke Werken in Baarn te worden benoemd. Hij zou het ambt tot zijn dood in 1914 blijven vervullen.

Dokter Greidanus was officier in de Orde van Oranje Nassau. Op 29 oktober 1914 werd Greidanus begraven op de Oude Algemene Begraafplaats aan de Berkenweg in Baarn.

Pas op latere leeftijd zou Greidanus gaan schrijven. Over zijn periode in Buitenpost schreef hij "De Dagen van Olim"; dit zou later uitgegeven worden als "Een dorpsdokter uit de Friese Wouden vertelt". Greidanus vertelt daarin hoe primitief de medische praktijk in die periode nog was en de vooruitgang van de medische stand in zijn leven als arts.


</doc>
<doc id="3856383" url="https://nl.wikipedia.org/wiki?curid=3856383" title="Alphonse Ferminne">
Alphonse Ferminne

Alphonse Eugène Ghislain Ferminne (Korbeek, 30 oktober 1873 - Leuze-Longchamps, 31 januari 1946) was een Belgisch senator.

Ferminne vestigde zich als arts in Corbais, na zijn studies aan de Katholieke Universiteit Leuven. Hij was er korte tijd gemeenteraadslid en schepen (1906-1908).

In 1932 werd hij katholiek gecoöpteerd senator en vervulde dit mandaat tot in 1936.
In de algemene vergadering van de de Katholieke Unie van België zetelde hij als afgevaardigde van het arrondissementsverbond Namen.




</doc>
<doc id="3856445" url="https://nl.wikipedia.org/wiki?curid=3856445" title="Auguste Ferrant">
Auguste Ferrant

Auguste Alphonse Constant Amand Ferrant (Wervik, 4 januari 1847 - Ronse, 25 mei 1939) was een Belgisch volksvertegenwoordiger.

Ferrant was een arts een textielondernemer en zoon van Louis Joseph Ferrant (1813-1871), gerechtsdeurwaarder in Wervik, en Amelie Vandenkerkhove (1820-1899), handelaarster in Wervik. Geboren te Wervik als vierde in een gezin met tien kinderen. Hij trouwde met Justine Braeckman (1860-1944). Kleindochter van voormalig burgemeester van Temse, Jozef Braeckman (1803-1894).

In 1870 werd hij vrijwilliger in de gezondheidszorg dienstverlening van het Franse leger.

Na 1888 kreeg hij een Medische Eer vanwege zijn wetenschappelijke studies, "De l'emploi des soustractions sanguines" (Werking van bloed aftrekkingen). Zijn werk werd in een 153 bladzijden boek gepubliceerd bij uitgever Hayez. 

Gegradueerde in de letteren, werd hij in 1898 katholiek volksvertegenwoordiger voor het arrondissement Oudenaarde en vervulde dit mandaat voor slechts één termijn, tot in 1900.

Hij werd ook plaatsvervangend vrederechter.

Hij was een broer van Belgisch politicus Paul Ferrant (1853-1912).

Olifantstraat gelegen tussen Ephrem De Malanderplein en Ijzerstraat te Ronse werd hernoemd naar Joseph Ferrantstraat nadat zijn zoon Joseph werd erkend als een Ronsese held uit de Eerste Wereldoorlog. 







</doc>
<doc id="3856916" url="https://nl.wikipedia.org/wiki?curid=3856916" title="Leprozenhuis (Amsterdam)">
Leprozenhuis (Amsterdam)

Het Leprozenhuis, ook Lazarushuis, Sint Antoniegasthuis (Sint Anthonisgasthuis, Sint Anthoniusgasthuis) of Sint Nicolaasgasthuis genoemd, was een leprozerie, gasthuis en proveniershuis in Amsterdam, op de hoek van de Lazarussteeg en Jodenbreestraat, waar nu het verkeersplein Mr. Visserplein ligt.

De Leprozenburgwal (Leprozengracht), bij demping hernoemd naar Waterlooplein, was vernoemd naar het Leprozenhuis. De naam van de Lazarussteeg waaraan het huis stond was een verwijzing naar de Bijbelse Lazarus, beschermheilige van de lepralijders.

Het Leprozenhuis werd afgebeeld door onder meer Simon Fokke, Johannes Jelgerhuis, Adolf van der Laan, Jacob Ochterveld en Willem Writs. Onder andere Ferdinand Bol, Arnold Boonen, Jan Adam Kruseman, Frans van der Mijn, Jan Maurits Quinkhard, Werner van den Valckert en Reinier Vinkeles schilderden regentenstukken voor de bestuurskamer van het Leprozenhuis. Voorbeelden daarvan zijn 'Drie regentessen en de binnenmoeder van het Leprozenhuis te Amsterdam‎' (Van den Valckert, 1624) en 'Drie regentessen van het Leprozenhuis te Amsterdam' (Bol, 1668). Gerard de Lairesse maakte plafondschilderingen.

Het Leprozenhuis bestond vanaf begin 15e eeuw, mogelijk eerder. Het stond oorspronkelijk buiten de stadsmuren, aan de zeedijk (Sint Antoniesdijk) voorbij de Sint Antoniespoort (nu Waag). Het had iets weg van een kasteel, met een gracht, ophaalbrug en ringmuur. Binnen de muren was een binnenplaats met een tuin.

Tot ongeveer 1490 diende het als proveniershuis, daarna werd het in gebruik genomen als leprozerie om leprozen (melaatsen, lepralijders) van de bevolking af te zonderen. De oorspronkelijke leprozerie van Amsterdam, het Sint Jorishof aan de Kalverstraat, was namelijk na de stadsuitbreiding van 1480 binnen de stadsmuren komen te liggen, waarna de leprozen naar het Leprozenhuis verhuisd werden.

Alle inwoners van de stad die door lepra waren getroffen werden gedwongen om in het Leprozenhuis te gaan wonen. Leprozen van buiten de stad mochten de stad niet in om te bedelen, behalve op maandagvoormiddag. Wel mochten ze een of twee nachten in het Leprozenhuis overnachten, zolang ze een geldige "vuilbrief" (bewijs van ziekte) hadden. Het Leprozenhuis mocht geen leprozen binnenlaten met vuilbrieven ouder dan vier jaar, omdat er veel mee gesjoemeld werd door niet-lepralijders die zich ermee konden voordoen als leprozen en zo bedelend door het land trokken.

Door stadsuitbreiding kwam het Leprozenhuis in 1593 binnen de veste te liggen. Verplaatsen was duur, dus werden er muren omheen gebouwd om het van de rest van de stad af te zonderen. In 1609 was het aantal leprozen in Amsterdam echter zo ver gedaald dat besloten werd om de muren weer af te breken. Hierna werd het gebouw voornamelijk als proveniershuis gebruikt, en als tehuis voor "onnozelen" (waarmee mensen met een verstandelijke handicap bedoeld werden) en "krankzinnigen" (psychiatrische patiënten). In de jaren 1660 woonden er voornamelijk proveniers, onnozelen en krankzinnigen in zes of zeven dolhuisjes. Om deze laatste groep stond het Leprozenhuis vooral bekend. Zo was er een Amsterdamse uitdrukking "Hij moet in ‘t Lazerushuis" voor iemand die zich belachelijk gedroeg. In 1675 waren er nog 36 lepralijders, 14 proveniers, 8 "simpelen" en 11 personeelsleden.

Rond 1654 kochten de Oudezijds huiszittenmeesters een perceel aan de Leprozenburgwal (sinds de demping Waterlooplein genoemd), in de tuin van het Leprozenhuis. Op dit perceel werd het Oudezijds Huiszittenhuis gebouwd.

Begin 19e eeuw werden geen nieuwe "onnozelen" meer toegelaten en werd het Leprozenhuis exclusief een proveniershuis. In 1860 besloot de stad om het Leprozenhuis te sluiten omdat zij niet meer financieel verantwoordelijk wilde zijn voor het onderhoud van proveniers. Twee van de overgebleven proveniers weigerden echter te vertrekken, waardoor het tot 1866 duurde voordat het Leprozenhuis werkelijk zijn deuren sloot. Het gebouw werd in 1867 afgebroken en op het vrijgekomen terrein werden een politiebureau en een fysiologisch laboratorium gevestigd. De Lazarussteeg, waar voordien het Leprozenhuis stond, verdween in de jaren 1960 bij de aanleg van het verkeersplein Mr. Visserplein.

Het Leprozenhuis was een liefdadigheidsinstelling met aan het hoofd een raad van bestuur bestaande uit vier mannelijke regenten en drie regentessen, die werden aangesteld door de burgemeesters van de stad. De regenten waren verantwoordelijk voor de financiën en de regentessen voerden het huishoudelijk beheer. Ze kwamen eens per week samen om te vergaderen, later eens in de twee weken. Elke vier maanden werd een andere voorzitter gekozen.

Het personeel bestond uit een binnenvader, twee binnenmoeders, een portier, een assistent en een boekhouder. De binnenmoeders waren ieder verantwoordelijk voor een van de twee afdelingen: een afdelingen voor huishoudelijke zaken en een medische afdeling.

Het Leprozenhuis had een reeks inkomstenbronnen. Het verdiende goed aan de inkoopsommen van proveniers. Daarnaast gaf graaf Willem VI van Holland in 1415 het Leprozenhuis het recht om de visserij in het Ziekewater (bij Ypesloot, een gehucht tussen Amsterdam en Weesp), te verpachten. Na de Alteratie kreeg het in 1579 ook een voormalig klooster, het St. Maria Magdalenaconvent aan het Grimmenes (bij de Grimburgwal), inclusief alle gebouwen en land dat het klooster in bezit had.

Door de inkoopsommen van proveniers en de aanwinst van het klooster was de kas zo rijk gevuld dat de stad in de periode 1599-1623 het bestuur herhaaldelijk dwong om andere, minder goed bedeelde, instellingen financieel bij te staan, zoals de Aalmoezeniersarmen. Daarnaast gaf de stad in 1670 het Leprozenhuis en andere instellingen een stuk grond, het Noordsche Bos (nu Weteringbuurt), waarop iedere instelling 70 huisjes moest bouwen. De huisjes van het Leprozenhuis waren gemarkeerd met een L. Hiervan zijn de "wevershuisjes" van Philips Vingboons langs de Vijzelgracht nog overgebleven.

Eens per jaar, op de eerste maandag na Driekoningen (6 januari), mochten de leprozen het Leprozenhuis verlaten om in de stad geld op te halen. Deze Koppertjes- of Koppermaandag werd gevierd als een feestdag in Amsterdam. De jaarlijkse leprozenrondgang vond plaats tot en met 1604, toen het verboden werd door het stadsbestuur.

In 1633 schilderde Adriaen van Nieulandt in opdracht van de regenten van het Leprozenhuis de laatste processie in 1604. Dit schilderij hangt nu in de Schuttersgalerij van het Amsterdam Museum. Op het schilderij trekken de zieken, sommigen lopend, anderen zittend in door paarden getrokken sleden, in een lange stoet over de Dam. De collecteschalen worden gedragen door niet-lepralijders.

De 17e-eeuwse Leprozenpoort, ingangspoort van het gebouw, werd opgeslagen en in de jaren 1970 geplaatst bij de Sint Antoniesluis (huisnummers 21-24), gelijktijdig met de restauratie van Huis De Pinto.

De poort komt uit de werkplaats van Hendrick de Keyser en is mogelijk van de hand van zijn Engelse zwager Nicholas Stone. In het hoge fronton van de poort, afgesloten door het wapen van Amsterdam met de keizerskroon, staan twee nissen met in elke nis een reliëf, een melaatse man en vrouw. Het zijn replica's van de zwaar beschadigde originelen.


</doc>
<doc id="3857472" url="https://nl.wikipedia.org/wiki?curid=3857472" title="Roy Donders">
Roy Donders

Roy Donders (Tilburg, 28 februari 1991) is een Nederlandse ondernemer, stylist, kapper en volkszanger, die vooral bekend is van het televisieprogramma "".

Donders werd geboren in de Tilburgse wijk Broekhoven. Hij startte een kledingwinkel in de naastgelegen wijk Groenewoud en werd tevens actief als kapper en stylist. Hij richtte zich daarvoor op vrouwen uit volksbuurten en woonwagenkampen. Aanvankelijk probeerde hij een carrière als volkszanger op te bouwen en gaf meerdere singles uit. Hij nam deel aan de mini-playbackshow en trad op in "Life & Cooking". In het RTL 4-programma "Gypsy Girls", was hij voor het eerst te zien als stilist op de Nederlandse televisie.

Eind 2013 maakte hij voor RTL 5 het televisieprogramma "Roy Donders: Stylist van het Zuiden", dat hoge kijkcijfers wist te behalen. In het televisieprogramma lanceerde hij een huispakkenlijn. Bij de presentatie werden alle 2000 exemplaren in een middag verkocht. Op 31 december 2013 was hij een van de kandidaten in de oudejaarsaflevering van het tv-programma "Ik hou van Holland", op persoonlijk verzoek van presentatrice Linda de Mol. De door hem gezongen openingstune van het programma "Ga voor Goud" kwam op 4 januari 2014 op nummer 100 binnen in de Single Top 100.

Carlo Boszhard persifleerde hem in 2014 als vast personage in het televisieprogramma "De TV Kantine". Donders werd neergezet als een luchtige man, die voortdurend met haarlak spuit en worstenbroodjes eet. In de eerste aflevering van het seizoen werd ook zijn moeder gepersifleerd, in het onderdeel "Roy Donders: Stylist om te huilen". Zelf speelde hij een gastrol in aflevering 2 van dit seizoen.

In mei 2014 sloot Donders een contract met Jumbo Supermarkten. Die verkocht onder zijn naam zogenaamde 'juichpakken', oranje huispakken in het kader van het wereldkampioenschap voetbal 2014 die in combinatie met een spaaractie konden worden gekocht. Er werden er 150.000 gemaakt, die in een week waren uitverkocht. Samen met zanger René Froger en acteur Frank Lammers was Donders te zien in de reclamecampagne "Juich voor Oranje", die Jumbo in de weken rond het WK voerde. Tijdens het concert dat The Rolling Stones op 7 juni 2014 op Pinkpop gaven, vroeg Mick Jagger in het Nederlands aan Ron Wood: "Wie is je kapper? Roy Donders?" In oktober 2016 maakte hij de overstap van RTL naar SBS 6.



 || Itunes


</doc>
<doc id="3858456" url="https://nl.wikipedia.org/wiki?curid=3858456" title="IgG4-geassocieerde cholangitis">
IgG4-geassocieerde cholangitis

IgG4-geassocieerde cholangitis, ook wel bekend als IgG4-gerelateerde ziekte van de galwegen, is een zeldzame aandoening van de galwegen in de lever. Het is een lokale manifestatie van IgG4-gerelateerde systeemziekte, wat de overkoepelende term is voor alle verschillende verschijningsvormen van hetzelfde proces. In de Engelstalige literatuur wordt dit doorgaans afgekort tot IgG4-RD (IgG4-Related Disease). Varianten van IgG4-gerelateerde systeemziekte zijn tot nu toe beschreven in onder andere de alvleesklier (autoimmuun-pancreatitis), de galwegen (IgG4-geassocieerde cholangitis), de speekselklieren (IgG4-gerelateerde sialoadenitis), de oogkas (IgG4-gerelateerde orbitale pseudotumor) en de prostaat (IgG4-gerelateerde prostatitis), maar het lijkt erop dat IgG4-RD in zeer veel verschillende organen kan voorkomen.

Hoe IgG4-gerelateerde ziekte ontstaat is tot nog toe niet volledig duidelijk. Het is duidelijk dat ontregelingen in het immuunsysteem aanwezig zijn, maar wat daar precies aan processen aan ten grondslag ligt is een onderwerp van onderzoek. In het bloed en ook in het weefsel is vaak een verhoogde concentratie van het immuuneiwit Immunoglobuline G, en dan de 4e subklasse (kortweg IgG4) aanwezig, ofwel in vrije oplossing in het bloed of gebonden aan witte bloedcellen. Dit IgG4 wordt normaliter geproduceerd door daarin gespecialiseerde B-cellen en plasmacellen. Het lijkt erop dat deze witte bloedcellen van mensen met IgG4-RD gestimuleerd worden tot IgG4-productie door chronische stimulatie met antigenen (dat zijn stoffen die een immuunreactie kunnen opwekken; antigenen kunnen zowel van buiten het lichaam komen zoals pollen of huisstofmijt, als van binnen het lichaam zoals bij auto-immuunziekten).

De klachten van patiënten met IgG4-gerelateerde ziekten zijn vaak niet eenvoudig te herkennen als passend bij IgG4-RD. Vaak lijken de klachten eerder te passen bij andere diagnosen. Wanneer de ziekte zich bijvoorbeeld in de galwegen (dan noemen we het cholangitis) of alvleesklier (dan noemen we het pancreatitis manifesteert krijgt een patiënt vaak heftige galstuwing en daardoor geelzucht, blokkade van de stroom van verteringssappen uit de alvleesklier en daardoor afvallen en soms ook andere klachten zoals jeuk. Dit past allemaal het meest bij een ruimte-innemend proces in de kop van de alvleesklier, en de meest veelvoorkomende oorzaak daarvan is een kwaadaardige ziekte in die regio (alvleesklierkanker of galwegkanker). Die kwaadaardige ziekten komen waarschijnlijk ook veel vaker voor dan IgG4-RD, dus moeten artsen altijd eerst (bijvoorbeeld met scans, biopsieën of bloedonderzoek) uitsluiten dat er sprake is van een kwaadaardige ziekte. Pas wanneer alle andere mogelijke oorzaken voor de ziekte zijn uitgesloten kan worden overwogen de diagnose IgG4-RD te stellen. 

In de meeste gevallen is het gehalte aan IgG4-eiwit in het serum in patiënten met IgG4-RD (sterk) verhoogd. Normaal is de bovengrens voor IgG4 1.40 gram per liter serum, in patiënten met IgG4-RD ligt de concentratie echter vaak drie tot soms wel twintig keer hoger. Ook zijn er vaak met behulp van immunohistochemie in weefselbiopten voor IgG4 aankleurende cellen te vinden. Geen van deze twee tests is echter specifiek voor IgG4-RD: een gouden standaardtest om de aanwezigheid van IgG4-gerelateerde ziekte aan te tonen bestaat niet, waardoor het een diagnose "per exclusionem" (na uitsluiten van andere diagnosen) is.

Met behulp van (hoog gedoseerde) immuunonderdrukkende medicijnen kan de activiteit van IgG4-gerelateerde ziekte vaak goed worden onderdrukt. Dikwijls behandelen artsen IgG4-RD-patiënten gedurende minstens een paar weken met dagelijkse doses prednisolon. Dat onderdrukt de klachten vaak goed. Omdat steroïden zoals prednisolon bij langdurig gebruik vervelende bijwerkingen kunnen hebben proberen behandelend artsen vaak na de eerste fase van onderdrukken van de ziekteactiviteit over te stappen op minder zware middelen om op de langere termijn nieuwe opvlammingen tegen te gaan. Een voorbeeld hiervan is azathioprine (Imuran). Een nieuwe experimentele aanpak is het gebruik van antistoftherapie om de B-cellen uit het lichaam te verwijderen. Hiervoor wordt rituximab (anti-CD20) ingezet. Het nut hiervan is echter nog niet bewezen. 

Wanneer de ziekte lokaal ook mechanische problemen veroorzaakt, bijvoorbeeld doordat de weefselzwelling een afvoerbuis zoals de galwegen afsluit, kan het nodig zijn om dit soort problemen nog aanvullend te behandelen. In het geval van een afgesloten galweg bijvoorbeeld kan het nodig zijn om met behulp van het (endoscopisch) plaatsen van een buisje in de galwegen (een stent) de afvloed van gal weer mogelijk te maken.

Het lijkt erop dat IgG4-RD in beginsel een 'goedaardig' proces is, waarbij de ziekte zich het meest gedraagt als een auto-immuunziekte. Desalniettemin kunnen de ontstekingsprocessen in de betrokken organen wel degelijk leiden tot uitgebreide orgaanschade, zoals bijvoorbeeld alvleesklierdysfunctie of levercirrose. Wanneer het proces al zo vergevorderd is dat er verbindweefseling en verlittekening van het weefsel heeft plaatsgevonden dan kan een behandeling dat doorgaans niet meer ongedaan maken. 

Wanneer IgG4-RD in een relatief vroeg stadium effectief wordt behandeld, lijkt het erop dat dit het ziekteproces vaak gedurende langere tijd kan onderdrukken. In sommige gevallen is het waarschijnlijk zelfs zo dat de ziekte spontaan minder actief kan worden, maar gezien het risico op orgaanschade kiezen artsen toch liefst ervoor om een gediagnosticeerde IgG4-RD meteen met immuunonderdrukkers te behandelen.


</doc>
<doc id="3858478" url="https://nl.wikipedia.org/wiki?curid=3858478" title="IgG4-gerelateerde ziekte">
IgG4-gerelateerde ziekte

IgG4-gerelateerde ziekte is de overkoepelende naam voor de verschillende orgaanmanifestaties van een ziekte van het immuunsysteem waarbij de concentratie van Immunoglobuline G van het vierde subtype (IgG4) in het bloed en/of in het aangedane orgaan sterk verhoogd is. Hieronder valt onder andere IgG4-RD van de galwegen (IgG4-geassocieerde cholangitis).

In de Engelstalige literatuur wordt IgG4-gerelateerde ziekte doorgaans afgekort tot IgG4-RD (IgG4-Related Disease). Varianten van IgG4-gerelateerde systeemziekte zijn tot nu toe onder andere beschreven in onder andere de alvleesklier (autoimmuun-pancreatitis), de galwegen (IgG4-geassocieerde cholangitis), de speekselklieren (IgG4-gerelateerde sialoadenitis), de oogkas (IgG4-gerelateerde orbitale pseudotumor) en de prostaat (IgG4-gerelateerde prostatitis), maar het lijkt erop dat IgG4-RD in zeer veel verschillende organen kan voorkomen. 

Hoe IgG4-gerelateerde ziekte ontstaat is tot nog toe niet volledig duidelijk. Het is duidelijk dat ontregelingen in het immuunsysteem aanwezig zijn, maar wat daar precies aan processen aan ten grondslag ligt is een onderwerp van onderzoek. In het bloed en ook in het weefsel is vaak een verhoogde concentratie van het immuuneiwit Immunoglobuline G, en dan de 4e subklasse (kortweg IgG4) aanwezig, ofwel in vrije oplossing in het serum of gebonden aan witte bloedcellen. Dit IgG4 wordt normaliter geproduceerd door daarin gespecialiseerde B-cellen of plasmacellen. Het lijkt erop dat deze witte bloedcellen van mensen met IgG4-RD gestimuleerd worden tot IgG4-productie door chronische stimulatie met antigenen (dat zijn stoffen die een immuunreactie kunnen opwekken; antigenen kunnen zowel van buiten het lichaam komen zoals pollen of huisstofmijtstof, als van binnen het lichaam zoals bij auto-immuunziekten). 

De klachten van patiënten met IgG4-gerelateerde ziekten zijn vaak niet eenvoudig te herkennen als passend bij IgG4-RD. Vaak lijken de klachten eerder te passen bij andere diagnosen. Wanneer de ziekte zich bijvoorbeeld in de galwegen (als cholangitis) of alvleesklier manifesteert krijgt een patiënt vaak heftige galstuwing en daardoor geelzucht, blokkade van de stroom van verteringssappen uit de alvleesklier en daardoor afvallen en soms ook andere klachten zoals jeuk. Dit past allemaal het meest bij een ruimte-innemend proces in de kop van de alvleesklier, en de meest veelvoorkomende oorzaak daarvan is een kwaadaardige ziekte in die regio (alvleesklierkanker of galwegkanker). Die kwaadaardige ziekten komen waarschijnlijk ook veel vaker voor dan IgG4-RD, dus moeten artsen altijd eerst (bijvoorbeeld met scans, biopsieën of bloedonderzoek) uitsluiten dat er sprake is van een maligne ziekte. Pas wanneer alle andere mogelijke oorzaken voor de ziekte zijn uitgesloten kan worden overwogen de diagnose IgG4-RD te stellen. 

In de meeste gevallen is het gehalte aan IgG4-eiwit in het serum in patiënten met IgG4-RD (sterk) verhoogd. Normaal is de bovengrens voor IgG4 1.40 gram per liter serum, in patiënten met IgG4-RD ligt de concentratie echter vaak drie tot wel twintig keer hoger. Ook zijn er vaak met behulp van immunohistochemie in weefselbiopten voor IgG4 aankleurende cellen te vinden. Geen van deze twee tests is echter specifiek voor IgG4-RD: een gouden standaardtest om de aanwezigheid van IgG4-gerelateerde ziekte aan te tonen bestaat niet, waardoor het een diagnose "per exclusionem" (na uitsluiten van andere diagnosen) is.

Met behulp van (hoog gedoseerde) immuunonderdrukkende medicijnen kan de activiteit van IgG4-gerelateerde ziekte vaak goed worden onderdrukt. Dikwijls behandelen artsen IgG4-RD-patiënten gedurende minstens een paar weken met dagelijkse doses prednisolon. Dat onderdrukt de klachten vaak goed. Omdat steroïden zoals prednisolon bij langdurig gebruik vervelende bijwerkingen kunnen hebben proberen behandelend artsen vaak na de eerste fase van onderdrukken van de ziekteactiviteit over te stappen op minder zware middelen om op de langere termijn nieuwe opvlammingen tegen te gaan. Een voorbeeld hiervan is azathioprine (Imuran). Een nieuwe experimentele aanpak is het gebruik van antistoftherapie om de B-cellen uit het lichaam te verwijderen. Hiervoor wordt rituximab (anti-CD20) ingezet. Het nut hiervan is echter nog niet bewezen. 

Wanneer de ziekte lokaal ook mechanische problemen veroorzaakt, bijvoorbeeld doordat de weefselzwelling een afvoerbuis zoals de galwegen afsluit, kan het nodig zijn om dit soort problemen nog aanvullend te behandelen. In het geval van een afgesloten galweg bijvoorbeeld kan het nodig zijn om met behulp van het (endoscopisch) plaatsen van een buisje in de galwegen (een stent) de afvloed van gal weer mogelijk te maken.

Het lijkt erop dat IgG4-RD in beginsel een 'goedaardig' proces is, waarbij de ziekte zich het meest gedraagt als een auto-immuunziekte. Desalniettemin kunnen de ontstekingsprocessen in de betrokken organen wel degelijk leiden tot uitgebreide orgaanschade, zoals bijvoorbeeld alvleesklierdysfunctie of levercirrose. Wanneer het proces al zo vergevorderd is dat er verbindweefseling en verlittekening van het weefsel heeft plaatsgevonden dan kan een behandeling dat doorgaans niet meer ongedaan maken. 

Wanneer IgG4-RD in een relatief vroeg stadium effectief wordt behandeld, lijkt het erop dat dit het ziekteproces vaak gedurende langere tijd kan onderdrukken. In sommige gevallen is het waarschijnlijk zelfs zo dat de ziekte spontaan minder actief kan worden, maar gezien het risico op orgaanschade kiezen artsen toch liefst ervoor om een gediagnosticeerde IgG4-RD meteen met immuunonderdrukkers te behandelen.


</doc>
<doc id="3858499" url="https://nl.wikipedia.org/wiki?curid=3858499" title="Immunoglobuline G4">
Immunoglobuline G4

Immunoglobuline G4 (IgG4) is de onder normale omstandigheden minst voorkomende variant van menselijk Immunoglobuline G. Hoewel het eiwit structureel grote gelijkenissen vertoont met de andere IgG subklassen (IgG1, IgG2 en IgG3) heeft het enkele unieke chemische eigenschappen. Daarvan is de meest opvallende misschien wel het vermogen om halfmoleculen onderling uit te wisselen (de zogenaamde Fab-arm uitwisseling), waardoor bivalente antistoffen kunnen ontstaan. 

De meest gebruikte normaalwaarde voor de hoeveelheid IgG4 in het bloed is tussen de 0.08 en 1.40 gram per liter. 

Onder sommige omstandigheden kan de hoeveelheid IgG4 in het bloed of in de weefsels verhoogd zijn. Dat hoeft niet te wijzen op een schadelijk proces: de hoeveelheid IgG4 is bijvoorbeeld verhoogd in sommige mensen die veel met bijen werken (imkers), waarbij het IgG4 waarschijnlijk in grotere hoeveelheden wordt aangemaakt om de betrokken persoon te beschermen tegen het risico op een anafylactische reactie gericht tegen bijengif.

In patiënten met IgG4-gerelateerde ziekte is de concentratie IgG4 van het bloed eveneens vaak verhoogd. Waarschijnlijk speelt dit IgG4 in deze patiënten wel een rol in het ziekteproces. 

Tot slot kan het IgG4-gehalte ook verhoogd zijn in patiënten met andere ziekten. Bij enkele zeldzame bloedkankers vindt een massale vermenigvuldiging van het aantal IgG4-producerende cellen plaats, waardoor ook het IgG4-gehalte stijgt. Ook hebben sommige mensen met andere kwaadaardige ziekten een verhoogd serum-IgG4 en kan bij een deel van de mensen met auto-immuunziekten een (licht) verhoogde concentratie IgG4 worden gemeten. 

Een (licht) verhoogde concentratie van IgG4 is dan ook een weinig specifieke bevinding. 


</doc>
<doc id="3858747" url="https://nl.wikipedia.org/wiki?curid=3858747" title="Phorbol">
Phorbol

Phorbol is een natuurlijke, plantaardige organische verbinding. Het is een diterpeen van de tigliaan-klasse. Phorbol werd voor het eerst geïsoleerd in 1934 as hydrolyseproduct van croton-olie, welke gewonnen wordt uit de zaden van de plant "Croton tiglium". De structuur van phorbol werd in 1967 ontdekt. De stof lost makkelijk op in de meeste polaire organische oplosmiddelen, en ook in water.

Verscheidene esters van phorbol bezitten belangrijke biologische eigenschappen, waarvan de mogelijkheid om als tumorpromotors te fungeren door middel van activering van proteïnekinase C het meest in het oog springt. Phorbolesters lijken op diacylglycerolen, glycerolderivaten waarin twee hydroxygroepen met vetzuren verbonden zijn om esters te vormen. Het meest voorkomende phorbolester is 12-"O"-tetradecanoylphorbol-13-acetaat (TPA), ook phorbol-12-myristaat-13-acetaat (PMA) genoemd, wat gebruikt wordt in biomedisch onderzoek in modellen voor kankerverwekking. TPA, samen met ionomycine, kan ook gebruikt worden om T-cellen aan te zetten tot activatie, vermenigvuldiging, en de productie van cytokine, en wordt gebruikt in protocols voor intracellulaire kleuring van deze cytokinen.


</doc>
<doc id="3858873" url="https://nl.wikipedia.org/wiki?curid=3858873" title="Sint Jozefpaviljoen">
Sint Jozefpaviljoen

Het Sint Jozefpaviljoen (gesticht als "Sint Josephpaviljoen") is een voormalig rooms-katholiek ziekenhuis aan de Graaf Florisweg in de Nederlandse stad Gouda. In 1992 fuseerde het ziekenhuis met het toenmalige Bleulandziekenhuis tot het Groene Hart Ziekenhuis. Het gebouw werd gehandhaafd als Jozeflocatie. Sinds begin 2014 is het Sint Jozefpaviljoen niet langer in gebruik als ziekenhuis.

In 1894 werd in Gouda het Sint Josephs Weeshuis op de Hoge Gouwe gesticht. De opvang van de weeskinderen was in handen van de Zusters Franciscanessen. Vanuit de kringen van dit weeshuis werd het initiatief genomen om ook in Gouda een rooms-katholiek ziekenhuis te stichten. In 1929 kwam het Sint Jozefpaviljoen gereed. Op 14 november 1929 werd het gebouw geopend door de toenmalige deken van Gouda B.M.J. van Rooij. Tot eerste rector werd benoemd P.H. Wijtenburg, oud-deken van Gouda. De bouwkosten bedroegen bijna 1,3 miljoen gulden. Het paviljoen was gelegen aan de noordzijde van de toenmalige bebouwing van het stedelijk gebied van Gouda, de Graaf Florisweg. Het paviljoen bood onderdak aan weeskinderen en bejaarden, maar was tevens geschikt als ziekenhuis. Het nieuwe paviljoen telde 40 ziekenhuisbedden. Voor de verpleging van de patiënten werd een beroep gedaan op de Kleine Zusters van de Heilige Joseph uit Heerlen.

Het paviljoen heeft tien jaar dienstgedaan als weeshuis. In 1939 werden de activiteiten als weeshuis stopgezet. In 1961 werd een scheiding aangebracht tussen de ziekenhuisactiviteiten en de bejaardenzorg. In 1971 kwam er voor de afdeling bejaardenzorg een nieuwe locatie gereed, die naar de stichter van de congregatie Kleine Zusters van de Heilige Joseph, Petrus Joseph Savelberg, Huize Savelberg werd genoemd. Het ziekenhuis zette zijn activiteiten voort aan de Graaf Florisweg als Sint Jozefziekenhuis.

In 1972 fuseerden beide andere ziekenhuizen in Gouda, het protestantse Diaconessenhuis "De Wijk" en het algemene Van Itersonziekenhuis, tot het nieuwe Bleulandziekenhuis. Het Sint Jozefziekenhuis bleef zelfstandig. Uiteindelijk zou in 1992, ondanks het verzet vanuit de actiegroep "Tegen de fusie", ook voor het Sint Jozefziekenhuis het doek vallen. In dat jaar fuseerde het Sint Jozefziekenhuis en werd onderdeel van het nieuw Groene Hart Ziekenhuis.

Tijdens de Tweede Wereldoorlog deed het Sint Jozefpaviljoen dienst als "Kriegslazarett" voor de Duitsers. Op 26 november 1944 werd het ziekenhuis door bommen vanuit geallieerde vliegtuigen getroffen. De oostelijke vleugel werd geheel verwoest. Habermehl vermeldt dat er bij dit bombardement zeventien doden vielen, te weten "rector W.G.J. van der Voort, moeder-overste zuster Galgani (A.C.M. Maas), elf zusters (allen behorende tot de Congregatie van de Kleine Zusters van de Heilige Joseph te Heerlen), de portierster, twee leerling-verpleegsters en de huisknecht". Of de bommen daadwerkelijk voor het ziekenhuis bedoeld waren is onduidelijk. Tegelijkertijd werd ook het station van Gouda gebombardeerd Ook kunnen het bommen voor de aan de overzijde van de Graaf Florisweg gelegen ambachtsschool bedoeld zijn geweest. Dit laatste gebouw was in gebruik door Duitse militairen. Na de oorlog werd het verwoeste deel van het ziekenhuis herbouwd.

Het Jozefpaviljoen is een ontwerp van de Limburgse architect Anton Bartels en de Goudse architect Jacobus Petrus Dessing. Het gebouw is erkend als gemeentelijk monument.

In de hal bij de hoofdingang van het paviljoen hangt een kleurrijk wandkleed met applicaties en siersteken welke de Heilige Jozef voorstelt. Geschat wordt dat deze gemaakt is in 70 jaren. De maker is onbekend.

In 1979, het jaar waarin het ziekenhuis 50 jaar bestond, werden in de tuin voor het ziekenhuis twee bronzen ganzen geplaatst. Dit kunstwerk was gemaakt door de Goudse beeldhouwster Ineke van Dijk. Begin 2014 zijn de twee bronzen ganzen verplaatst naar het Groene Hart Ziekenhuis aan de Bleulandweg.

Tijdens de eerste maanden van 2015, werd het Sint-Jozefpaviljoen gebruikt als decor voor de T.V. serie "De mannen van dokter Anne", de hoofdrol werd gespeeld door Noortje Herlaar


</doc>
<doc id="3859234" url="https://nl.wikipedia.org/wiki?curid=3859234" title="Melksapkanaal">
Melksapkanaal

Een melksapkanaal is een structuur in de bladeren of stengels van sommige planten waarin melksap wordt aangemaakt en getransporteerd. De kanalen bestaan uit gespecialiseerde cellen die het sap uitscheiden. Het melksap dient vooral als bescherming tegen planteneters.

Melksapkanalen worden onderverdeeld in:

De celwand van deze kanalen bevat veel cellulose. Melksapkanalen lopen meestal door het parenchym, maar kunnen ook door het hout en het xyleem lopen. In sommige plantensoorten zijn de kanalen vertakt en kunnen ze uitgebreide netwerken vormen.

Voor biologen zijn de melksapkanalen belangrijk bij de identificering van planten.


</doc>
<doc id="3859682" url="https://nl.wikipedia.org/wiki?curid=3859682" title="Simodont Dental Trainer">
Simodont Dental Trainer

De Simodont Dental Trainer is een simulator waarmee studenten tandheelkunde kunnen oefenen in het boren in tanden en kiezen. Het apparaat bestaat uit een vrijstaande console met een klein beeldscherm en een boor die voor de gebruiker aanvoelt als een boor zoals die door een tandarts wordt gebruikt. De student kijkt met een stereobril naar de beelden van de mond en het gebit van een patiënt op het scherm. Door de bril ziet de student ook diepte. Bij het virtueel boren voelt de boor door krachtenterugkoppeling aan alsof er in levensecht materiaal wordt geboord. 

De opzet is om de oog-handcoördinatie van de student te trainen. Dit komt overeen met het trainen van piloten door middel van vliegtuigsimulatoren, waar die krachtenterugkoppeling via een haptische arm ook een grote rol speelt. 

De ontwikkeling is gestart in 2006 en de simulator was uiteindelijk productierijp in 2010. Als spin-off wordt er gewerkt aan de ontwikkeling van een vergelijkbaar apparaat waarmee minder hoog opgeleide medici in ontwikkelingslanden kunnen leren om staaroperaties uit te voeren. 


</doc>
<doc id="3859951" url="https://nl.wikipedia.org/wiki?curid=3859951" title="Van Itersonziekenhuis">
Van Itersonziekenhuis

Het Van Itersonziekenhuis was een ziekenhuis voor alle gezindten. Het ziekenhuis was gelegen aan de La Reylaan in de Nederlandse stad Gouda.

In 1910 werd het nieuwe Van Itersonziekehuis geopend. Het gebouw was een ontwerp van de architect Willem Kromhout. Hij gaf het gebouw vorm in een "sobere Jugendstil". Het gebouw kon gerealiseerd worden dankzij een legaat van de in 1905 overleden Johanna Alberta van Iterson (1832-1905) en Everdina Johanna Lamberta van Iterson (1838-1905), dochters van de directeur van de Goudse kaarsenfabriek, Andrinus Antonie Gijsbertus van Iterson. Zij waren beiden in Gouda geboren en overleden ongehuwd een dag na elkaar te Brussel, respectievelijk op 8 en 7 november. Het ziekenhuis verving het oude Catharina Gasthuis in de binnenstad van Gouda. In dit gebouw aan de Oosthaven in Gouda werd later - in 1947 - het museum het Catharina Gasthuis gehuisvest. Het nieuwe ziekenhuis, gelegen in de wijk Kort Haarlem werd genoemd naar de schenksters en hun vader, het "Van Itersonziekenhuis". Het borstbeeld van hun vader werd boven de ingang in de voorgevel van het ziekenhuis geplaatst.

Tijdens de Tweede Wereldoorlog werd het ziekenhuis in beslag genomen door de Duits Wehrmacht. Ook het Sint Jozefpaviljoen onderging ditzelfde lot.

Het gebouw was niet bijzonder geschikt voor de verpleging en verzorging van zieken. Na de Tweede Wereldoorlog werd gezocht naar een andere opzet van de ziekenhuisverpleging in Gouda. Langdurige fusiebesprekingen met het protestantse Diaconessenhuis "De Wijk" leidden uiteindelijk in 1970 tot een fusie. In datzelfde jaar werd het nieuwe ziekenhuis aan de Bleulandweg in gebruik genomen. Op 23 juni 1970 verhuisde eerst het "Van Itersonziekenhuis" en een dag erna "De Wijk". Er was weliswaar sprake van een gedeeltelijke fusie want de verpleegafdelingen bleven vooralsnog gescheiden. In 1992 zou ook het rooms-katholieke Sint Jozefziekenhuis aansluiting vinden en ontstond het Groene Hart Ziekenhuis. Het oorspronkelijk vermogen is na de fusie ondergebracht in een zelfstandige stichting "het Van Iterson Ziekenhuis".

Het monumentale pand aan De la Reylaan werd in 1972 afgebroken. Op de plaats van het ziekenhuis werd de Zuidrandflat gebouwd.


</doc>
<doc id="3860655" url="https://nl.wikipedia.org/wiki?curid=3860655" title="Hij is een Zij">
Hij is een Zij

Hij is een Zij is een televisieprogramma van de Nederlandse Publieke Omroep KRO, gepresenteerd door Arie Boomsma (seizoen 1 en 2) en Jan Kooijman (vanaf seizoen 3).

In het programma volgt Boomsma in de eerste zeven afleveringen zes jongeren, Arjon, Bo, Freddie, Martin, Mick en Sophie die van geslacht willen veranderen. In het tweede seizoen zijn dat Rens, Stijn, Loena, Eveline, Martin, Ryan en Bo. In het derde seizoen worden Eveline, Loena, Davin, Elise, Mik, Nick en Storm gevolgd. 




</doc>
<doc id="3861350" url="https://nl.wikipedia.org/wiki?curid=3861350" title="Canelazo">
Canelazo

Canelazo is een warme alcoholische drank die gedronken wordt in de klimatologisch koude bergachtige streken van de Zuid-Amerikaanse landen Ecuador, Colombia en Peru. De drank wordt veel aangeboden in de toeristische "La Candelaria", het historische centrum van de Colombiaanse hoofdstad Bogota, gelegen op 2600 meter hoogte in de Sabana de Bogotá.

Canelazo wordt in Ecuador en Colombia normaal gesproken bereid met aguardiente, suiker of panela en kaneelwater. Traditioneel wordt canelazo bereid met zelfgemaakte aguardiente, tegenwoordig wordt veel gebottelde aguardiente gebruikt. Er bestaan veel variaties op het recept.

De oorsprong van de drank is onbekend, maar wordt sinds lange tijd in de koude hoger gelegen delen van de Andes genuttigd. In Ecuador wordt canelazo ook soms door rondtrekkende verkopers aangeboden tijdens feesten. Canelazo is met name populair rond de kerstdagen. In 2005 werd begonnen met commerciële botteling van een alcoholvrije versie van de drank, bedoeld voor de export.

Canelazo wordt in de noordelijke bergen van Peru, met name in de provincie Ayabaca van de regio Piura gedronken. De drank wordt in Peru bereid door het mengen van aguardiente van suikerriet met suiker (of chancaca) en kaneel in water gekookt; soms worden citroen en chicha de jora toegevoegd.


</doc>
<doc id="3861544" url="https://nl.wikipedia.org/wiki?curid=3861544" title="ISO 5218">
ISO 5218

De ISO-norm ISO 5218 beschrijft codes voor de menselijke sekses. Elke sekse/geslacht wordt gerepresenteerd door een enkel getal.

ISO 5218 is ontwikkeld door het "ISO Data Management and Interchange Technical Committee" en stamt van november 1976. De laatste update stamt van juli 2004.


</doc>
<doc id="3861677" url="https://nl.wikipedia.org/wiki?curid=3861677" title="Simon Sijbrandij">
Simon Sijbrandij

Simon Sijbrandij (Marum, 10 mei 1929) is een Nederlands hoogleraar orthopedie, verbonden aan het Academisch Ziekenhuis Utrecht en zijn opvolger, het UMCU, te Utrecht.

Na zijn studie geneeskunde in Utrecht en zijn promotie in Groningen bij professor J. Arriëns Kappers trad hij aan als gewoon lector orthopedische chirurgie binnen het academisch ziekenhuis in Utrecht in 1972. Op 6 maart 1973 werd hij benoemd tot hoogleraar. Deze post werd door hem pas daadwerkelijk opgenomen op 1 december 1974.

Sybrandy genoot voornamelijk landelijke bekendheid als behandelaar van zogenaamde klompvoeten, oftewel "talipes equinovarus", een specialisme binnen het ziekenhuis. Hij gaf graag aanschouwelijk onderwijs met levende patiënten in de ronde collegezaal van het Academisch Ziekenhuis Utrecht. Hierbij ondergingen zijn veelal jonge patiënten kleine behandelingen als inzwachtelen of ingipsen.

Op 1 januari 1989 werd hem eervol ontslag verleend in verband met reorganisatie en opheffing van zijn leerstoel. Dit betekende ook het einde van een lange traditie op het gebied van de behandeling van klompvoeten binnen het UMCU. Enige expertise op dit terrein is nog wel bewaard gebleven binnen het Wilhelmina Kinderziekenhuis, dat onderdeel uitmaakt van het UMCU.

Sybrandy staat ook wel bekend als Sijbrandij. Professor Sybrandy dient niet verward te worden met de medisch specialist S. Sybrandy, die als oogarts aan het Rijnstate verbonden is.



</doc>
<doc id="3861903" url="https://nl.wikipedia.org/wiki?curid=3861903" title="Ornithofobie">
Ornithofobie

Ornithofobie, vogelfobie of vogelangst is een overmatige angst voor vogels.

Volgens de Diagnostic and Statistical Manual of Mental Disorders is ornithofobie een specifieke fobie. In voorbereiding op de DSM-5 werd door Bracha de vorming van een nieuwe klasse van "overgeconsilideerde aandoeningen" voorgesteld waar vogelangst onder zou vallen, verwant aan posttraumatische stressstoornis.

Een confrontatie met een vogel kan leiden tot diverse verschijnselen, zoals: duizeligheid, overmatig zweten, kortademigheid, misselijkheid, trillen, onregelmatige hartslag en een droge mond tot een volledige paniekaanval. Ook het horen van vogelgeluiden of afbeeldingen van vogels kunnen deze symptomen opwekken.
Angst om daadwerkelijk door vogels te worden aangevallen, zoals in de film The Birds van Alfred Hitchcock, komt weinig voor.

Zonder behandeling kan vogelangst leiden tot angst om het huis te verlaten.

Er is nog zeer weinig gericht onderzoek gebeurd naar het voorkomen en de achtergronden van ornithofobie. De meeste onderzoeken beschouwen dierfobieën als een geheel, zonder te specifiëren naar angst voor bepaalde soorten. Dierfobieën komen samen bij 4,7% à 8% van de bevolking voor. Het grootste deel hiervan betreft fobieën voor spinnen, slangen en muizen. Fobieën voor honden, katten en vogels komen minder voor: bij 1,42% van de vrouwen en 0,33% van de mannen. Hoeveel van deze fobieën specifiek vogels betreft, blijft onduidelijk, maar ligt zeker lager dan deze totalen. Van alle personen met een dierenfobie zijn 70 à 80% vrouwen. Fobieën komen het meest voor bij kinderen. Dierenfobieën in het algemeen ontstaan grotendeels rond de leeftijd van 4 à 5 jaar (mediaan). Meer dan 95% ontstaat voor de leeftijd van 18 jaar. Bij ouderen komen fobieën over het algemeen minder voor: 3,1% voor alle fobieën samen. Dierenfobieën of nog specifieker vogelfobie werden niet beschreven bij ouderen.

Nederlands onderzoek vond dat 7,2% van de kinderen tussen 7 en 12 jaar voldeed aan de criteria van een dierfobie. Het ging daarbij vooral om angst voor spinnen en slangen (zowel bij jongens als meisjes) en bij meisjes ook om haaien. Bij de bevraging werden vogels en vleermuizen samengenomen, maar ze kwamen niet voor in de top 10 van meest gevreesde zaken. Ouders van Nederlandse kinderen tussen 4 en 12 jaar gaven aan dat 10% van de kinderen een dierenfobie had (7,3% van de jongens en 12,8% van de meisjes). Bij 1,9% zou het gaan om een vogelfobie (1,2% van de jongens en 2,6% van de meisjes).

Het overgrote deel van de fobieën ontstaat in de kinderjaren. Onderzoek naar factoren die bijdragen tot het ontstaan ervan levert geen eenduidige resultaten. Meestal worden drie typen leerervaringen vermeld:
Onderzoek bij volwassenen met een dierenfobie leerde dat de overgrote meerderheid (68%) geen idee had van hoe het begonnen was. Van de vier personen met een vogelfobie gaf één ervan aan dat het begonnen was na verbale informatie door haar vader: hij zei dat vogels konden neerduiken naar haar en haar te pakken nemen.

Ander onderzoek wijst op een mogelijk sterk aangeboren aanleg voor fobieën, waaronder dierfobieën.

De aandoening wordt behandeld met systematische desensitisatie, eventueel in combinatie met cognitieve gedragstherapie of relaxatietherapie. Volgens het angstbehandelcentrum IPZO is een behandeling met medicijnen niet effectief.



</doc>
<doc id="3861904" url="https://nl.wikipedia.org/wiki?curid=3861904" title="Commiphora wightii">
Commiphora wightii

Commiphora wightii of Commiphora mukul is een bladverliezende boom uit de familie "Burseraceae". De boom komt voor in Noord-Afrika tot in Centraal-Azië, maar komt het meest voor in Noord-India en Pakistan. Hij geeft de voorkeur aan een droog- en halfdroge klimaat en is bestand tegen arme grond. Hij groeit in de vorm van een struik of kleine boom en is meestal zonder bladeren. De takken hebben doornen en de bladeren zijn ovaal (1-5 cm lang, 0,5-2,5 cm breed), onregelmatig getand en zitten in bosjes van drie blaadjes. De bloemen zijn rood tot roze, met vier kleine bloemblaadjes. De boom produceert een balsemhars, guggul genaamd, wat wordt gebruikt in wierook, parfums en voor medicinale doeleinden. Vanwege het te veel oogsten van de hars is de boom genoteerd op de Rode Lijst van de IUCN van bedreigde soorten.


</doc>
<doc id="3862668" url="https://nl.wikipedia.org/wiki?curid=3862668" title="Intercellulair kanaal">
Intercellulair kanaal

Een intercellulair kanaal is een structuur die in het hout van sommige soorten Tweezaadlobbigen voorkomt. Het zijn kanalen die zich tussen de plantencellen bevinden, ze hebben zelf geen celwand.

Het omliggend parenchym en cambium scheidt verschillende stoffen uit die in deze kanalen opgeslagen en vervoerd worden. Deze stoffen kunnen harsachtig, olieachtig, gomachtig of tannine-achtig zijn. Dit in tegenstelling tot naaldbomen, waarvan soortgelijke kanalen slechts hars bevatten. In sommige gevallen vormen de kanalen een normaal bestanddeel van het hout, maar meestal worden ze pas gevormd als het hout beschadigd of door insecten aangetast wordt. De uitgescheiden stoffen dienen dan ter bescherming van de plant.

Deze kanalen zijn voor het eerst uitgebreid bestudeerd door S. Roberts, die ze in 16 plantenfamilies aantrof, vooral bij tropische soorten. De kanalen zijn belangrijk voor de identificering van houtsoorten. Intercellulaire kanalen kunnen geïsoleerd voorkomen, of in banden die als raaklijnen ten opzichte van de jaarringen van het hout staan (tangentieel). 


</doc>
<doc id="3863187" url="https://nl.wikipedia.org/wiki?curid=3863187" title="Hein Wellens">
Hein Wellens

Hein J. J. Wellens (1935) is een Nederlands cardioloog en hoogleraar aan de Universiteit van Maastricht. Hij wordt beschouwd als de vader van het cardiologisch subspecialisme klinische elektrofysiologie. Binnen de klinische elektrofysiologie wordt via katheterisatie de elektrische activiteit van het hart bestudeerd en gestimuleerd. In de jaren 50 en '60 van de 20e eeuw waren Paul Puech, eerst in Mexico en later in Frankrijk, Benjamin Scherlag en Onkar Narula in de Verenigde Staten van Amerika en Dirk Durrer en Philippe Coumel in Europa, pioniers op dit gebied. Een tweede innovatiegolf van onderzoekers gebruikte deze technieken om de mechanismen van tachycardie en de behandeling hiervan te bestuderen. Van deze tweede golf van onderzoekers hadden Hein Wellens in Europa en Kenneth Rosen, John Gallagher en Mark Josephson in de Verenigde Staten de meeste invloed, als onderzoekers en docenten. Josephson is auteur van het eerste en meest succesvolle tekstboek over klinische elektrofysiologie. 

Wellens, onder Europese cardiologen bekend onder de bijnaam "the giant of Maastricht" ("de reus van Maastricht"), is sinds lange tijd geassocieerd met het Maastricht Universitair Medisch Centrum. Hij heeft veel cardioloog-elektrofysiologen opgeleid in de jaren 1976 tot zijn pensioen in 2002. 

Als student en medewerker van professor Dirk Durrer in Amsterdam was Wellens betrokken bij het vroege onderzoek naar elektrische stimulatie van het hart bij patiënten met het syndroom van Wolff-Parkinson-White. Bij deze groep patiënten werd voor het eerst aangetoond dat hartritmestoornissen kunnen ontstaan en verdwijnen door premature slagen. In 1971 beschreef hij geprogrammeerde elektrische stimulatie van het hart in patiënten met atriale flutters, AV-nodale tachycardieen, en accessoire atrioventriculaire verbindingen. In 1972 toonde hij aan dat hartritmestoornissen in patiënten met ventriculaire tachycardieen gestart en gestopt kunnen worden door premature stimulatie. Dit onderzoek zou aan de basis staan van de nieuwe chirurgische en ritmecontrole behandelmethoden van hartritmestoornissen die bekend werd onder de naam "klinische elektrofysiologie". In 1977 stapte hij over naar de nieuw opgerichte Universiteit van Limburg, de latere Universiteit van Maastricht. Daar creëerde hij een internationaal bekend centrum voor de studie en behandeling van hartritmestoornissen.

Wellens heeft meer dan 600 publicaties, meer dan 200 hoofdstukken in boeken. Verder is hij auteur van of heeft een bijdrage geleverd aan 18 boeken over cardiologie. Meer dan 150 buitenlandse cardiologen zijn in perioden van 6 maanden tot twee jaar tijd in Maastricht door hem opgeleid in de principes van klinische elektrofysiologie. Momenteel is Wellens emeritus-hoofd van de afdeling cardiologie in het Maastricht Universitair Medisch Centrum.


</doc>
<doc id="3863257" url="https://nl.wikipedia.org/wiki?curid=3863257" title="Rhizomanie">
Rhizomanie

Rhizomanie of bietenrhizomanievirus (Engels: beet necrotic yellow vein virus) is een plantenvirus dat overgebracht wordt door de plasmodiophoromyceet "Polymyxa betae", die tot de familie Plasmodiophoraceae behoort.. "Polymyxa betae" is een algemeen voorkomende obligate parasiet en kan verspreid worden met aanhangende grond, water (beregening) en wind. Met de ELISA-test kan de virusbesmetting met zekerheid aangetoond worden.

Rhizomanie werd voor het eerst in de vijftiger jaren van de twintigste eeuw vastgesteld in Noord-Italië en in 1952 beschreven. Vanuit Italië heeft de ziekte zich over de hele wereld verspreid. Naast de suikerbiet kan ook spinazie, voederbiet en rode biet aangetast worden.
Aantasting door rhizomanie veroorzaakt een bleekgele verkleuring van de bladeren en een sterke vertakking van de zijwortels en vaak een kleinere, aan de punt ingesnoerde suikerbiet met een lager suikergehalte en een slechtere winbaarheid. Ook kunnen bruine vaatbundels in de wortelpunt voorkomen. Geïnfecteerde planten kunnen minder gemakkelijk water opnemen en gaan tijdens een warme periode daardoor eerder slap hangen. Als de infectie zich door de gehele plant verspreidt ontstaat vergeling van de bladnerven, bladnecrose en gele vlekken op de bladeren. De aangetaste planten vormen bladeren met lange bladstelen en smalle bladschijven.

"Polymyxa betae" vormt zeer resistente sporen (cystosori), die meer dan twintig jaar in de bodem kunnen overleven. Als de sporen kiemen en zoösporen vormen kan het virus overgedragen worden naar de bietenwortel doordat de zoösporen de intercellulaire ruimten van de wortelharen binnendringen.De zoösporen vormen vervolgens een plasmodium. Tijdens de groei van "Polymyxa betae" in de wortel kan deze weer opnieuw besmet raken met het virus. De door "Polymyxa betae" via zoosporangia gemaakte met virus besmette cystosori komen vervolgens in de bodem terecht. 

Er bestaan de typen A, B, P en J, waarvan type A en B in Nederland voorkomen. Type A is gevonden in Europa, China, Japan en Noord-Amerika en type B in Nederland, Duitsland en Frankrijk. Type P is gevonden in Frankrijk, Groot-Brittannië, Kazakhstan en China, type J in Japan en Duitsland.

Het virus heeft staafvormige deeltjes, die een diameter van 20 nm hebben. Afhankelijk van het type bestaat het genoom uit 4 (type A en B) - 5 (type P en J) deeltjes, elk met een verschillend positief sense-RNA (positief sense (polariteit) is van 5' naar 3'). Elk RNA heeft een 5'-cap en 3'-polyadenylatie. De deeltjes van het genoom zijn 390, 265, 105, 90 en 80 nm lang met RNA's bestaande uit respectievelijk 6746 (RNA 1), 4612 (RNA 2), 1773-1774 (RNA 3), 1465-1467 (RNA 4) en 1342-1347 (RNA 5) nucleotiden. Franse isolaten hebben een genoom bestaande uit vier deeltjes met een lengte van 390, 265, 100 en 85 nm. Deze vier RNA's bestaan respectievelijk uit 7100, 4800, 1800 en 1500 nucleotiden. Dit genoom is volledig in kaart (gesequenced) gebracht.

RNA 1 codeert voor het virale RNA-polymerase, terwijl RNA 2 de 21 kDa-eiwitmantel en drie andere eiwitten voor het transport van cel naar cel codeert. RNA 3 heeft invloed op de symptoomexpressie, maakt virale vermeerdering en de verspreiding door de wortel mogelijk. RNA 4 speelt een rol bij de virusoverbrenging door "Polymyxa betae".

Als het virus de gastheercel binnendringt komt het virale genoom RNA in het cytoplasma van de cel. Het virale RNA werkt als mRNA en wordt afgelezen voor het produceren van de twee noodzakelijke eiwitten voor de RNA-synthese (replicatie en transcriptie). De replicatie vindt plaats in de cytoplasmatisch virale plaatsen. Een dsRNA-genoom wordt samengesteld uit het ssRNA(+) en vervolgens vindt transcriptie en replicatie hiervan plaats waarbij nieuwe, virale ssRNA(+)-genomen gevormd worden. Vervolgens vindt expressie van de subgenomische mRNA's (sgRNA's) plaats, het virus wordt aangemaakt en van een manteleiwit voorzien. Virale TGB (Engels: triple gene block) transporteiwitten spelen waarschijnlijk een rol bij het via plasmodesmata van cel naar cel verplaatsen van virusdeeltjes.

Er zijn bietenrassen die partieel resistent zijn tegen rhizomanie. De resistentie berust op 1 (Rz1 (uit "Beta vulgaris" subsp. "vulgaris" Holly-1-4)) gen of 2 (Rz1, Rz2 (uit "Beta vulgaris" subsp. "maritima" WB42)) genen. Daarnaast is er het Rz3-resistentie gen uit "Beta vulgaris" subsp. "maritima" WB41. De AYPR-virusvariant heeft de resistentie berustend op het Holly-1-4 gen in 2010 in Nederland doorbroken.



</doc>
<doc id="3863500" url="https://nl.wikipedia.org/wiki?curid=3863500" title="Maagspoeling">
Maagspoeling

De maagspoeling of maaglavage is een medische procedure voor het legen van de maag. Informeel wordt het aangeduid als het "leegpompen van de maag".

Een spoeling van de maag kan worden uitgevoerd om verschillende redenen. De meest voorkomende toepassing is het verwijderen van oraal ingenomen bijtende of giftige stoffen zoals huishoudelijke chemicaliën of geneesmiddelen die ingenomen zijn bij een zelfmoordpoging of zelfdestructief gedrag. Het uit de maag spoelen van deze stoffen via een slang moet verhinderen dat de nasofarynx en de slokdarm opnieuw in contact met de gifstof komen.

Daarnaast kan een spoeling om diagnostische redenen worden gemaakt, bijvoorbeeld in geval van verdenking van gastro-intestinale bloedingen.

Een slang met een grote diameter wordt door de mond naar de maag voortbewogen. Hierdoorheen wordt de maaginhoud uitgespoeld. De spoelvloeistof, meestal een lauwe zoutoplossing, wordt in porties van 150 tot 300 ml tot een totaal van ten minste 20 liter ingebracht in de maag, maar ook op deze wijze weer verwijderd. Dat moet verhinderen dat de vloeistof in de luchtwegen terecht zal komen en de te behandelen persoon zich verslikt, anderzijds het contact van de spoelvloeistof met de slokdarm wordt vermeden zou het geval zijn in geval van braken. Bovendien, maakt deze benadering een boekhouding van de in- en uitgevoerde hoeveelheid vloeistof mogelijk.

Meestal is het voor de persoon waarbij deze actie wordt uitgevoerd zeer onaangenaam. Niet altijd zijn de slachtoffers volledig aanspreekbaar, omdat deze ingenomen stoffen vaak reeds worden opgenomen in de bloedbaan en effecten hebben op het lichaam. Aangezien het niet altijd bekend is welke stoffen werden genomen, is men terughoudend in het gebruik van sedativa. De slang is meestal niet bijzonder hard. Om het afbijten van de buis te voorkomen, wordt een bijtring in de mond geplaatst, waardoor de buis wordt gevoerd. Tijdens het doorspoelen heeft de betrokkene een sterke slikbehoefte, soms komt het ook tot braken op de slang. Als de maag zo lang wordt gespoeld dat alleen nog heldere vloeistof kan worden verwijderd, wordt vaak nog actieve kool en natriumsulfaat toegediend om toxines die reeds naar de darm gemigreerd zijn te neutraliseren. Als de geconsumeerde stoffen bekend zijn, kan eventueel een tegengif worden toegediend.

In de spoedeisende hulp van ziekenhuizen worden speciale spoelsystemen klaar gehouden. Op een dubbele buis zijn twee grote spuiten bevestigd. Terwijl door de ene buis de spoelvloeistof wordt ingebracht, wordt via de andere het maagmengsel er weer uitgezogen. De weggespoelde vloeistof kan worden onderzocht, waarbij het gif kan worden bepaald.

In de diergeneeskunde speelt de maagspoeling vooral bij paarden een rol. Vanwege anatomische kenmerken (kleinere maag met sterke knik van de maagingang, lange zacht verhemelte) kunnen paarden nauwelijks braken. Nemen ze in een korte tijd sterk opzwellend voedsel (bijv. suikerbieten), komt het al snel tot een overbelasting van de maag, die levensbedreigend kan zijn.


</doc>
<doc id="3863759" url="https://nl.wikipedia.org/wiki?curid=3863759" title="Koningin Ingridziekenhuis">
Koningin Ingridziekenhuis

Het Koningin Ingridziekenhuis ("Groenlands": "Dronning Ingridip Napparsimmavissua") is een ziekenhuis gelegen te Nuuk in Groenland. Het hospitaal, vernoemd naar Ingrid van Zweden, dient als centraal ziekenhuis voor heel Groenland. Het telt 130 bedden.

In 1953 werd in Nuuk een centrum opgericht voor pulmonologie. Het huidige complex dateert van 1980. 


</doc>
<doc id="3864436" url="https://nl.wikipedia.org/wiki?curid=3864436" title="Alexander Stuart">
Alexander Stuart

Alexander Stuart (1673 - 1742) was een Britse natuurfilosoof en arts.

Stuart werd geboren in Aberdeen in Schotland. In 1691 studeerde hij af aan het Marischal College in Aberdeen, waarna hij scheepsarts werd. In die hoedanigheid diende hij van 1701 tot 1704 op de "London" en daarna tot 1707 op de "Europe". In 1708 begon hij aan een studie medicijnen aan de Universiteit Leiden, die hij op 22 juni 1711 met succes afrondde. Aansluitend werkte hij enige jaren als arts bij de British Army.

In 1714 werd Stuart benoemd tot lid van de Royal Society, de Britse academie van wetenschappen. Vanaf 1719 was hij als arts verbonden aan achtereenvolgens het Westminster Hospital en het St George's Hospital. In 1728 werd hij tevens benoemd tot privé-arts van Caroline van Brandenburg-Ansbach, gemalin van George II van Groot-Brittannië. Stuart ging in 1736 met pensioen en in 1740 werd hem de Copley Medal van de Royal Society toegekend voor werk aan spierbewegingen, in het bijzonder die van het hart.



</doc>
<doc id="3864458" url="https://nl.wikipedia.org/wiki?curid=3864458" title="Obligate parasiet">
Obligate parasiet

Een obligate parasiet is een parasiet die de levenscyclus niet kan voltooien zonder een geschikte gastheer. Obligate parasieten hebben een hele reeks strategieën voor het gebruiken van hun gastheer. Zo is de teek een ectoparasiet, terwijl een lintworm een extracellulaire endoparasiet is en malaria als intracellulaire endoparasiet in de cel voorkomt. Ook komt het voor dat een andere soort de zorg voor het nageslacht op zich neemt, zoals bij de koekoek en de koekoekshommels.

Veel plantenziekten worden veroorzaakt door obligaat parasitaire organismen.

Ook een virus heeft voor de voortplanting de hulp nodig van een gastheer. Een virus koppelt zich aan een cel en injecteert daarin het eigen erfelijk materiaal of versmelt met de cel. Dit laatste noemt men endocytose.

Bij rhizomanie zijn twee gastheren betrokken, de plasmodiophoromyceet "Polymyxa betae" en de suikerbiet.

Zowel de gastheer als de parasiet verhogen het nucleïnezuurgehalte in geïnfecteerde planten.



</doc>
<doc id="3865140" url="https://nl.wikipedia.org/wiki?curid=3865140" title="Triple gene block">
Triple gene block

Veel plantenvirussen hebben een triple gene block (TGB), een stukje genoom met de drie bij elkaar liggende genen TGB1, TGB2 en TGB3, dat door de evolutie heen geconserveerd is gebleven. Er worden bij het aflezen van het triple gene block drie polypeptiden aangemaakt, die betrokken zijn bij het transport van het virus van de ene naar de andere cel via verwijding van de plasmodesmata en bij het transport van het virus over lange afstanden. 


</doc>
<doc id="3865785" url="https://nl.wikipedia.org/wiki?curid=3865785" title="Sense (moleculaire biologie)">
Sense (moleculaire biologie)

De sense of polariteit van een nucleïnezuur geeft in de virologie de richting van het enkelstrengs virale genoom tot de leesrichting van het latere messenger RNA (mRNA) aan.

Zoals alle strengen nucleïnezuur heeft mRNA een bepaalde richting. Het ene eind is het 5'-eind (five prime end) en het andere einde het 3'-eind (three prime end).

Het ribosoom begint bij het vormen van een eiwit met het aflezen (translatie) van het mRNA aan het 5'-eind tot het een startcodon tegenkomt. Vanaf deze plaats worden tijdens het verder aflezen aminozuren aan het eiwit gebonden totdat het ribosoom een stopcodon tegenkomt.

In het algemeen geldt dat een nucleïnezuur, dat in de 5'→3'-afleesrichting van de ribosomen bij de translatie de juiste volgorde van het basentriplet voor het latere eiwit heeft, als sense of als een positieve streng aangeduid wordt.

Bij enkelstrengs ("ss", Engels voor "single-stranded")-RNA en enkelstrengs-DNA met een positieve polariteit geeft dit de basevolgorde in 5'→3'-richting van het latere mRNA aan. De streng kan namelijk door de ribosomen alleen in de 5'→3'-richting afgelezen worden. Bij een negatieve polariteit is het genoom complementair voor het latere mRNA en kan daardoor niet afgelezen worden. Bij een dubbelstrengs ("ds", Engels voor "double stranded")-RNA (dsRNA) of -DNA (dsDNA) vindt slechts bij één streng de transcriptie voor het mRNA plaats, omdat de andere streng het spiegelbeeld is en hierdoor niet afgelezen kan worden.

Bij virussen worden drie soorten van polariteit van het genoom onderscheiden:
Het verschil in polariteit is voor de taxonomische indeling van virussen van groot belang en weerspiegelt de verschillende replicatiestrategieën van de virussen.

Bij virussen die een enkelstrengs-(+)ssRNA genoom hebben is de basenvolgorde dezelfde als die van het latere mRNA. Bij deze virussen wordt het (+)ssRNA daarom direct door het ribosoom afgelezen. Alle virussen met een (+)ssRNA-genoom moeten voor een eigen RNA-afhankelijk RNA-polymerase coderen, dat bij de eerste stap van de in de cel binnendringende RNA-streng afgelezen moet worden. De vermeerdering van het virale ssRNA gebeurt met een complementaire (−)-streng als matrijs voor de volgende (+)-strengen. Bekende voorbeelden van dit soort veel voorkomende virussen met (+)ssRNA zijn de "Flaviviridae" (bijvoorbeeld het hepatitis C-virus) en de "Picornaviridae".

Bij de minder vaak voorkomende (+)ssDNA-virussen gebeurt de synthese van het mRNA via codogenen, een complementaire (-)streng, die alleen tijdens de replicatie in de cel aanwezig is. Daarvoor wordt het enkelstrengs-DNA door het in de cel aanwezige DNA-polymerase omgezet in een dubbelstrengs-DNA. Een (+)ssDNA komt voor bij de families van de bacteriofagen, de "Inoviridae" en "Microviridae" (cirkelvormig (+)ssDNA) en bij de plantenvirussen uit de familie "Nanoviridae" (gesegmenteerd (+)ssDNA).

Bij een (−)ssRNA wordt steeds van het enkelstrengs-RNA een dubbelstrengs-RNA gemaakt. Deze complementaire RNA-streng komt met het mRNA overeen en kan door de ribosomen afgelezen worden.
Eukaryotische cellen bezitten geen enzym dat de verdubbeling van het ssRNA tot een dsRNA-streng kan katalyseren. Daarom moeten de virussen met een (−)ssRNA-genoom steeds minstens één molecuul van een van een virus afkomstige RNA-polymerase in hun virusdeeltje ingebouwd hebben, dat dan aan het begin van de virusvermeerdering in de cel de virus eiwit- en RNA-synthese kan opstarten. Virussoorten met (-)ssRNA komen het meeste voor. Hiertoe behoren virussen uit de orde "Mononegavirales" (een deel van de naam "-nega" verwijst naar de negativiteit van het ongesegmenteerde genoom) (met bijvoorbeeld de familie "Paramyxovirus" waartoe het mazelenvirus behoort) en de familie "Orthomyxoviridae" (met bijvoorbeeld de geslachten van het Influenzavirus).

Bij (−)ssDNA-virussen wordt het mRNA direct aan deze streng gesynthetiseerd of wordt eerst de streng door in de cel aanwezige DNA-polymerasen verdubbeld. De complementaire DNA-streng komt overeen met de basenvolgorde van het mRNA. Een (−)ssDNA-genoom komt voor bij de "Geminiviridae" (cirkelvormig (−)ssDNA bij bepaalde plantenvirussen) en bij het geslacht "Gyrovirus" van de familie "Circoviridae" (cirkelvormig (−)ssDNA bij vertebratenvirussen van gewervelden).

Een bijzondere mengvorm van een sense- en antisense-genoom komt voor bij enkele ssRNA- en ssDNA-virussen. Daarbij komen beide polariteiten op dezelfde streng voor. De genen zijn dan ten minste over twee nucleïnezuurstrengen verdeeld, waarvan eerst een complementaire sequentie gemaakt moet worden. De beide verschillende polariteitsgedeelten worden of onafhankelijk van elkaar eerst in mRNA overgeschreven (in de antisense-gedeelten) dan wel direct als mRNA (in het sense-gedeelte) voor het overeenkomstige mRNA. 

Ambisense moet niet verward worden met de gelijktijdige aanwezigheid van zowel enkelstrengs (+) als enkelstrengs (−) in het virusgenoom, zoals bijvoorbeeld bij de "Parvoviridae". Ook niet met de aanwezigheid van een open reading frame (open leesraam) in beide richtingen van een "dubbelstrengs-"nucleïnezuur, zoals bijvoorbeeld bij de "Polyomaviridae".

Virussen met ambisense-ssRNA zijn de "Arenaviridae" (bijvoorbeeld Lassavirus, een van de veroorzakers van lassakoorts) en met gedeeltelijk ambisense-ssRNA bij de "Bunyaviridae".

Een ambisense-ssDNA komt voor bij het geslacht "Circovirus" uit de familie "Circoviridae".

Afhankelijk van de manier waarop een virus zijn erfelijk materiaal (DNA of RNA) vermenigvuldigt kan ook de volgende kunstmatige indeling in drie groepen worden gemaakt:

Als gevolg van het feit dat de beide strengen van het DNA in tegengestelde richting aan elkaar zitten, en dat het holo-enzym RNA-polymerase voor het aflezen van een stuk DNA de voorkeur heeft voor een bepaalde richting wordt slechts één streng goed afgelezen voor een bepaald gen. De andere streng kan alleen achterstevoren afgelezen worden, en gezien de nodige sequenties voor transcriptie niet aanwezig zijn op die andere streng zal er geen transcriptie optreden. Moleculair biologen noemen een stuk DNA dat afgelezen wordt of afleesbaar is een antisense en het tegenovergestelde, dus niet afleesbaar, sense. Hieruit volgt wat paradoxaal dat de sjabloon (template) voor transcriptie een antisense-streng heeft, hetgeen resulteert in het aflezen van de antisense-DNA-streng in een sense-mRNA-streng.




</doc>
<doc id="3865889" url="https://nl.wikipedia.org/wiki?curid=3865889" title="Corynebacterium minutissimum">
Corynebacterium minutissimum

Corynebacterium minutissimum is een bacterie die huidaandoeningen veroorzaakt zoals rode tot bruinrode plekken, verharde huid en soms fijne schilfering onder de oksels, in de liezen, onder de borsten of in de bilspleet.


</doc>
<doc id="3869293" url="https://nl.wikipedia.org/wiki?curid=3869293" title="Willem Frederik Donath">
Willem Frederik Donath

Willem Frederik Donath (Wormerveer, 25 juni 1889 – Den Dolder, 21 februari 1957) was een Nederlands fysioloog en hygiënist.

Donath bezocht het lyceum in Wageningen en studeerde aansluitend farmacie aan de Universiteit Utrecht. Van 1910 tot 1919 studeerde hij in Zürich waar hij in 1917 bij Alfred Werner promoveerde in de scheikunde.

In 1921 vertrok hij naar Nederlands-Indië en was daar natuurwetenschappelijk ambtenaar bij de dienst der volksgezondheid in Batavia. Van 1921 tot 1927 was hij werkzaam op het Geneeskundige Laboratorium in Weltevreden. Het was in deze periode dat nauw samenwerkte met Barend Coenraad Petrus Jansen. In 1926 slaagde hij en Jansen erin om uit honderden kilogrammen rijstzemelen één gram vitamine B in gekristallisseerde vorm te isoleren. Daarvoor had Christiaan Eijkman aangetoond dat een tekort aan deze voedingsstof leidt tot ziekte beriberi. Na nog andere functies te hebben vervuld werd hij in 1936 leider van het Instituut van Volksvoeding. Daarnaast was hij, als opvolger van Jansen, hoogleraar in de scheikunde aan de Geneeskundige Hogeschool in Batavia.

In 1939 keerde Donath terug naar Nederland en werd medewerker bij het Instituut voor Moderne Veevoeding "De Schothorst" te Hoogland en vanaf medewerker bij het Nederlands Instituut voor Praeventieve Geneeskunde in Leiden. Daarnaast was hij voorzitter van de voedingsmiddelencommissie en lid van de Natuurwetenschappelijk Raad van Nederlands-Indië.


</doc>
<doc id="3869718" url="https://nl.wikipedia.org/wiki?curid=3869718" title="Cornelius Wiebe">
Cornelius Wiebe

Cornelius W. Wiebe (Altona (Manitoba), 18 februari 1893 - 12 juli 1999) was een Canadees politicus.

Wiebe werd geboren in een dorp in Manitoba. Zijn ouders waren mennonieten. 

Als lid van de Manitoba Liberal Party werd hij in 1932 verkozen in het parlement van Manitoba. Deze functie behield hij tot 1936. Als arts ondersteunde hij de bouw van ziekenhuizen en ontwenningsklinieken. Zijn beroep van arts oefende hij gedurende 53 jaar uit, van 1925 tot 1978. 

Op 105-jarige leeftijd kreeg hij de Orde van Canada, de oudste persoon die ooit geëerd werd met deze onderscheiding. Wiebe overleed in 1999 op 106-jarige leeftijd.




</doc>
<doc id="3869817" url="https://nl.wikipedia.org/wiki?curid=3869817" title="Elie-Jean-François Le Guillou">
Elie-Jean-François Le Guillou

Elie-Jean-François Le Guillou (Quimperlé, 30 juni 1806 - 1855) was een Franse arts en natuurwetenschapper. Zijn vader Henri Le Guillou was arts in Quimperlé.

Le Guillou nam in 1837-1840 deel aan de expeditie van de Franse marineschepen "l'Astrolabe" en "la Zélée" naar de zuidelijke poolgebieden, geleid door Jules Dumont d'Urville. Die reis ging onder meer naar de eilanden van de Indische Archipel, Polynesië, Australië en Antarctica. Hijzelf had de functie van hoofdchirurg ("chirurgien-major") aan boord van de "Zélée", die onder het bevel stond van Charles Hector Jacquinot, de tweede in bevel na Dumont d'Urville. Le Guillou hield zich hoofdzakelijk bezig met entomologie, maar daarnaast verzamelde hij ook meer dan 3.000 gesteentemonsters, onder meer aan de kusten van de straat van Magelhaes en zuidelijk Tasmanië (Van Diemensland).

Le Guillou kreeg het tijdens deze expeditie aan de stok met d'Urville, maar hij had geen steun van de bemanning. Aan het einde van het tweede deel van zijn reisbeschrijving schreef hij een scherpe repliek op de kritiek van (de kort ervoor overleden) d'Urville in diens reisverhaal ten aanzien van Le Guillou. Daarop publiceerde de bemanning in de "Annales maritimes et coloniales" een protest tegen deze aanval van Le Guillou.

Over zijn wetenschappelijk werk schreef hij het tweedelige "Souvenirs d'un naturaliste, ou recueil des observations d'histoire naturelle, faites par M. le docteur Élie Le Guillou, Chirurgien-Major de la Zelée, pendant le dernier voyage de circum-navigation du contre-amiral Dumont-D'Urville" en in diverse artikels beschreef hij de soorten die hij tijdens de reis had verzameld. Daarbij zijn onder meer de mierensoorten "Formica amyoti", "Formica arcuata" en "Ponera araneoides".


</doc>
<doc id="3870921" url="https://nl.wikipedia.org/wiki?curid=3870921" title="Ben Goldacre">
Ben Goldacre

Benjamin Michael (Ben) Goldacre (1974) is een Britse psychiater en wetenschapsjournalist. 

Goldacre werd geboren als zoon van hoogleraar Michael Goldacre en popzangeres Susan Traynor met als artiestennaam Noosha Fox.

Hij is bekend geworden door zijn columns in de Britse krant The Guardian met de titel Bad Science. In 2008 werden deze columns gebundeld en bewerkt tot zijn eerste gelijknamige boek. In 2012 volgde “Bad Pharma”.


Vanwege zijn fundamentele kritiek op het registratieproces van medicijnen was hij gastspreker op 5 juni 2013 bij de Collegedag van het CBG te Utrecht.



</doc>
<doc id="3871216" url="https://nl.wikipedia.org/wiki?curid=3871216" title="Thigh gap">
Thigh gap

Een thigh gap of dijkloof is een opening tussen de dijen van een vrouw wanneer zij rechtop staat en de knieën elkaar raken. In de jaren 2010 kwam de "thigh gap" op als een schoonheidsideaal voor tienermeisjes en jonge vrouwen. Het wordt gezien als een teken van fragiliteit en vrouwelijkheid.

Een "thigh gap" is echter voor slechts weinig vrouwen fysiek haalbaar. Pogingen om een thigh gap te verkrijgen kunnen aanzetten tot ongezonde diëten en cosmetische ingrepen.

Gelijkaardige fenomenen zijn de "bikini bridge" ('bikinibrug') en "ab crack" ('buikspierkloof'). In 2016 werd het een rage in China om – met een A4-blad voor het middel of een iPhone 6 voor de knieën – aan te tonen hoe mager je bent.


</doc>
<doc id="3872669" url="https://nl.wikipedia.org/wiki?curid=3872669" title="Sulawesikoël">
Sulawesikoël

De Sulawesikoël ("Eudynamys melanorhynchus") is een vogel uit de familie Cuculidae (koekoeken).

Deze soort komt voor op Celebes en de Sula-eilanden.



</doc>
<doc id="3872677" url="https://nl.wikipedia.org/wiki?curid=3872677" title="Indische koël">
Indische koël

De Indische koël ("Eudynamys scolopaceus") is een vogel uit de familie Cuculidae (koekoeken).

Deze soort komt wijdverspreid voor in zuidelijk Azië en telt 5 ondersoorten:



</doc>
<doc id="3872689" url="https://nl.wikipedia.org/wiki?curid=3872689" title="Australische koël">
Australische koël

De Australische koël ("Eudynamys orientalis") is een vogel uit de familie Cuculidae (koekoeken).

Deze soort komt voor van de zuidelijk Molukken tot noordelijk en oostelijk Australië en telt 9 ondersoorten:



</doc>
<doc id="3872712" url="https://nl.wikipedia.org/wiki?curid=3872712" title="Grijze langstaartkoekoek">
Grijze langstaartkoekoek

De grijze langstaartkoekoek ("Cercococcyx mechowi") is een vogel uit de familie Cuculidae (koekoeken).

Deze soort komt voor van Sierra Leone tot Oeganda, oostelijk Congo-Kinshasa en noordelijk Angola.



</doc>
<doc id="3872719" url="https://nl.wikipedia.org/wiki?curid=3872719" title="Gestreepte langstaartkoekoek">
Gestreepte langstaartkoekoek

De gestreepte langstaartkoekoek ("Cercococcyx montanus") is een vogel uit de familie Cuculidae (koekoeken).

Deze soort komt voor in oostelijk en zuidoostelijk Afrika en telt 2 ondersoorten:



</doc>
<doc id="3872722" url="https://nl.wikipedia.org/wiki?curid=3872722" title="Bruine langstaartkoekoek">
Bruine langstaartkoekoek

De bruine langstaartkoekoek ("Cercococcyx olivinus") is een vogel uit de familie Cuculidae (koekoeken).

Deze soort komt voor van Guinee tot Oeganda en oostelijk Congo-Kinshasa, Gabon, Angola en Zambia.



</doc>
<doc id="3872729" url="https://nl.wikipedia.org/wiki?curid=3872729" title="Vorkstaartdrongokoekoek">
Vorkstaartdrongokoekoek

De vorkstaartdrongokoekoek ("Surniculus dicruroides") is een vogel uit de familie Cuculidae (koekoeken).

Deze soort komt voor van de Himalaya tot zuidelijk India, noordelijk Indochina en zuidoostelijk China en telt 2 ondersoorten:



</doc>
<doc id="3872741" url="https://nl.wikipedia.org/wiki?curid=3872741" title="Rechtstaartdrongokoekoek">
Rechtstaartdrongokoekoek

De rechtstaartdrongokoekoek ("Surniculus lugubris") is een vogel uit de familie Cuculidae (koekoeken).

Deze soort komt voor in Sri Lanka, zuidelijk Thailand, Maleisië, de Grote Soenda-eilanden en Palawan en telt 3 ondersoorten:



</doc>
<doc id="3872751" url="https://nl.wikipedia.org/wiki?curid=3872751" title="Molukse drongokoekoek">
Molukse drongokoekoek

De Molukse drongokoekoek ("Surniculus musschenbroeki") is een vogel uit de familie Cuculidae (koekoeken).

Deze soort komt voor op Celebes, Buton, Halmahera, Batjan en Obi.



</doc>
<doc id="3872758" url="https://nl.wikipedia.org/wiki?curid=3872758" title="Filipijnse drongokoekoek">
Filipijnse drongokoekoek

De Filipijnse drongokoekoek ("Surniculus velutinus") is een vogel uit de familie Cuculidae (koekoeken).

Deze soort is endemisch op de Filipijnen en telt 3 ondersoorten:



</doc>
<doc id="3872777" url="https://nl.wikipedia.org/wiki?curid=3872777" title="Gouden bronskoekoek">
Gouden bronskoekoek

De gouden bronskoekoek ("Chrysococcyx lucidus") is een vogel uit de familie Cuculidae (koekoeken).

Deze soort komt wijdverspreid voor in het Australaziatisch gebied en telt 4 ondersoorten:



</doc>
<doc id="3872788" url="https://nl.wikipedia.org/wiki?curid=3872788" title="Gevlekte bronskoekoek">
Gevlekte bronskoekoek

De gevlekte bronskoekoek ("Chrysococcyx maculatus") is een vogel uit de familie Cuculidae (koekoeken).

Deze soort komt voor van India tot zuidelijk China, Zuidoost-Azië, Sumatra, de Andamanen en Nicobaren.



</doc>
<doc id="3872792" url="https://nl.wikipedia.org/wiki?curid=3872792" title="Meyers bronskoekoek">
Meyers bronskoekoek

De Meyers bronskoekoek ("Chrysococcyx meyeri") is een vogel uit de familie Cuculidae (koekoeken).

Deze soort is endemisch in Nieuw-Guinea.



</doc>
<doc id="3872801" url="https://nl.wikipedia.org/wiki?curid=3872801" title="Kleine bronskoekoek">
Kleine bronskoekoek

De kleine bronskoekoek ("Chrysococcyx minutillus" synoniem: "Chalcites minutillus") is een vogel uit de familie Cuculidae (koekoeken).

De vogel is 15 tot 16 cm lang. De volwassen vogel is bronsgroen van boven met een wit voorhoofd, een heldergroene kruin en ook een bronsgroen gekleurde staart, soms met een roodbruine glans en de buitenste staartpennen en de onderkant van de staart zijn zwart-wit gebandeerd en het staarteinde is zwart met een wit randje. Op de buik en borst is deze bronskoekoek zwart-wit gebandeerd. Het oog is rood,met een rode ring en de poten zijn grijs. Bij het vrouwtje is de oogring minder opvallend, eerder geel of wit en de iris bruin. Onvolwassen vogels zijn doffer gekleurd e missen de bandering op de buik. Verder verschillen de ondersoorten onderling sterk, vooral in de kleur van de bovenkant. De indeling in ondersoorten is mede daarom nog in studie.

Deze soort komt voor van Zuidoost-Azië tot oostelijk Australië en telt 11 ondersoorten:

Goulds bronskoekoek ("Chrysococcyx minutillus russatus") staat niet op de IOC World Bird List als een aparte ondersoort. Consensus over de soort- of ondersoortstatus ontbreekt.

Het leefgebied bestaat uit terreinen met een dichte vegetatie, meestal in laagland tot 500 m boven de zeespiegel. De vogel wordt waargenomen in moessonbos, moerasbos, secundair bos, mangrovebos, maar ook in tuinen in steden. Deze koekoek is een broedparasiet die zijn eitjes vooral legt in de nesten van Australische zangers (Acanthizidae) uit het geslacht "Gerygone".

De grootte van de wereldpopulatie is niet gekwantificeerd. Men veronderstelt dat de soort in aantal stabiel is. Om deze redenen staat de kleine bronskoekoek als niet bedreigd op de Rode Lijst van de IUCN. 


</doc>
<doc id="3872809" url="https://nl.wikipedia.org/wiki?curid=3872809" title="Roodkeelbronskoekoek">
Roodkeelbronskoekoek

De roodkeelbronskoekoek ("Chrysococcyx ruficollis") is een vogel uit de familie Cuculidae (koekoeken).

Deze soort is endemisch in Nieuw-Guinea.



</doc>
<doc id="3872818" url="https://nl.wikipedia.org/wiki?curid=3872818" title="Diederikkoekoek">
Diederikkoekoek

De diederikkoekoek ("Chrysococcyx caprius") is een vogel uit de familie Cuculidae (koekoeken). De naam is klanknabootsing van de roep. In het Afrikaans heet de vogel "Diederikkie".

De vogel is gemiddeld 19 cm lang en weegt 32 g. Een volwassen mannetje is bronsgroen van boven met een duidelijke witte wenkbrauwstreep die achter het oog breder wordt. Opvallend is verder een rood oog met een rode ring. De snavel is zwart en de poten zijn grijs. Het vrouwtje is doffer van kleur, een beetje roodbruin van boven, met een licht gestreepte borst, bruine oogring. Onvolwassen vogels zijn ook dof en hebben geen strepen met stippels op de borst.

De roep klinkt als "die-die-die-diederik", oplopend in toonhoogte.

Deze soort komt wijdverspreid voor in Afrika bezuiden de Sahara en het zuidoostelijke Arabisch Schiereiland. Het leefgebied bestaat uit droge, half open gebieden met bos en struikgewas, vaak ook in de buurt van water en kolonies van wevervogels. Het is een vogel van laagland en hoogvlaktes, meestal rond de 1200 m boven de zeespiegel. De vogel is een broedparasiet die zijn eieren legt in de nesten van zangvogels als mussen en wevervogels. 

De grootte van de wereldpopulatie is niet gekwantificeerd. Men veronderstelt dat de soort in aantal stabiel is. Om deze redenen staat de diederikkoekoek als niet bedreigd op de Rode Lijst van de IUCN. 


</doc>
<doc id="3872825" url="https://nl.wikipedia.org/wiki?curid=3872825" title="Klaas' koekoek">
Klaas' koekoek

De Klaas' koekoek ("Chrysococcyx klaas") is een vogel uit de familie Cuculidae (koekoeken). De vogel is genoemd naar de Hottentotse gids van de Franse onderzoeker François Le Vaillant die Klaas heette (waarschijlijk door de Afrikaners zo genoemd).

De vogel is gemiddeld 18 cm lang en weegt 26 g. Een volwassen mannetje is groen gekleurd van boven met een metaalglans. Dit groen reikt van de kruin en nek, over de rug en vleugeldekveren tot op de bovenkant van de staart. De buitenste staartpennen zijn wit, net als de onderkant. De flanken zijn groen gestreept, de oogring is groen net als de snavel en ook de poten zijn groenachtig. Het vrouwtje mist de metaalglans en is eerder grijsbruin dan groen (maar soms heeft ze dezelfde bevedering als het mannetje). De borst is wit met fijne bruine lijntjes. Onvolwassen vogels zijn ook doffer groen gekleurd en met een bandering op zowel de vleugels als de rug. 

De geldige wetenschappelijke beschrijving is gemaakt door James Francis Stephens. Stephens baseerde zich echter op het werk van de Franse onderzoeker Le Vaillant die in opdracht van de vader van Coenraad Jacob Temminck vogelonderzoek deed in Nederlandse Kaapkolonie. Le Vaillant maakte geen gebruik van de binominale nomenclatuur, waardoor zijn Franse beschrijving niet voldeed aan de voorwaarden voor een wetenschappelijke beschrijving. Stephens nam echter wel de verwijzing naar de inlandse gids met de naam "Klaas" van Le Vaillant over.

Deze soort komt wijdverspreid voor in Afrika bezuiden de Sahara. Het leefgebied bestaat uit half open bosgebieden zoals savanne met bomen en struikgewas, zowel in laagland als gebieden tot op 3000 m boven de zeespiegel.

De grootte van de wereldpopulatie is niet gekwantificeerd. Men veronderstelt dat de soort in aantal stabiel is. Om deze redenen staat de Klaas' koekoek als niet bedreigd op de Rode Lijst van de IUCN. 


</doc>
<doc id="3872835" url="https://nl.wikipedia.org/wiki?curid=3872835" title="Amethistkoekoek">
Amethistkoekoek

De amethistkoekoek ("Chrysococcyx xanthorhynchus") is een vogel uit de familie Cuculidae (koekoeken).

Deze soort komt voor van Zuidoost-Azië tot de Filipijnen en telt 2 ondersoorten:



</doc>
<doc id="3872843" url="https://nl.wikipedia.org/wiki?curid=3872843" title="Zwartoorkoekoek">
Zwartoorkoekoek

De zwartoorkoekoek ("Chrysococcyx osculans") is een vogel uit de familie Cuculidae (koekoeken).

Deze soort is endemisch in Australië.



</doc>
<doc id="3872849" url="https://nl.wikipedia.org/wiki?curid=3872849" title="Langsnavelkoekoek">
Langsnavelkoekoek

De langsnavelkoekoek ("Chrysococcyx megarhynchus") is een vogel uit de familie Cuculidae (koekoeken).

Deze soort is endemisch in Nieuw-Guinea.



</doc>
<doc id="3872856" url="https://nl.wikipedia.org/wiki?curid=3872856" title="Geelkeelkoekoek">
Geelkeelkoekoek

De geelkeelkoekoek ("Chrysococcyx flavigularis") is een vogel uit de familie Cuculidae (koekoeken).

Deze soort komt voor van Sierra Leone tot Ghana en van Kameroen tot oostelijk Congo-Kinshasa en Gabon.



</doc>
<doc id="3872862" url="https://nl.wikipedia.org/wiki?curid=3872862" title="Smaragdkoekoek">
Smaragdkoekoek

De smaragdkoekoek ("Chrysococcyx cupreus") is een vogel uit de familie Cuculidae (koekoeken).

Deze soort komt voor van Senegal en Gambia tot Zuid-Soedan en Ethiopië, zuidelijk tot Angola en oostelijk Zuid-Afrika.

De smaragdkoekoek siert het biljet van 10.000 Santomese dobra.



</doc>
<doc id="3872920" url="https://nl.wikipedia.org/wiki?curid=3872920" title="Haarwax">
Haarwax

Haarwax of haarwas is een hairstylingproduct voor het in vorm brengen en verstevigen (styling) van het kapsel. In tegenstelling tot haargel, waarvan de meeste water en/of alcohol bevatten, is haarwax een product waarin wassen zijn verwerkt. Hierdoor is het een soepel product en is de kans op uitdroging kleiner. Bij de juiste dosering heeft het nauwelijks invloed op de natuurlijke haarkleur en haarstructuur. Met name bij dun, uitvallend haar geeft haarwax meer volume aan het kapsel. Net als bij haargel is er ook haarwax die een nat uiterlijk aan het kapsel geeft. Het verschil met pommade is dat haarwax het haar niet laat glanzen. 


</doc>
<doc id="3872939" url="https://nl.wikipedia.org/wiki?curid=3872939" title="Gestreepte Piet-van-Vliet">
Gestreepte Piet-van-Vliet

De gestreepte Piet-van-Vliet ("Cacomantis sonneratii") is een vogel uit de familie Cuculidae (koekoeken).

Deze soort komt wijdverspreid voor in zuidelijk Azië en telt 4 ondersoorten:



</doc>
<doc id="3872947" url="https://nl.wikipedia.org/wiki?curid=3872947" title="Grijsbuik-Piet-van-Vliet">
Grijsbuik-Piet-van-Vliet

De grijsbuik-Piet-van-Vliet ("Cacomantis passerinus") is een vogel uit de familie Cuculidae (koekoeken).

Deze soort komt voor in India en Pakistan en overwintert in Sri Lanka.



</doc>
<doc id="3872954" url="https://nl.wikipedia.org/wiki?curid=3872954" title="Indonesische koekoek">
Indonesische koekoek

De Indonesische koekoek ("Cacomantis sepulcralis") is een vogel uit de familie Cuculidae (koekoeken).

Deze soort komt voor van Maleisië tot de Filipijnen en telt 2 ondersoorten:



</doc>
<doc id="3872960" url="https://nl.wikipedia.org/wiki?curid=3872960" title="Molukkenkoekoek">
Molukkenkoekoek

De molukkenkoekoek ("Cacomantis aeruginosus") is een vogel uit de familie Cuculidae (koekoeken).

Deze soort is endemisch op de Molukken, een eilandengroep in het oosten van de Indische Archipel, gelegen tussen Celebes, de Filipijnen, Nieuw-Guinea en Timor.



</doc>
<doc id="3872973" url="https://nl.wikipedia.org/wiki?curid=3872973" title="Treurkoekoek">
Treurkoekoek

De treurkoekoek ("Cacomantis variolosus") is een vogel uit de familie Cuculidae (koekoeken).

Deze soort komt wijdverspreid voor in het Australaziatisch gebied en telt 7 ondersoorten:



</doc>
<doc id="3872987" url="https://nl.wikipedia.org/wiki?curid=3872987" title="Waaierstaartkoekoek">
Waaierstaartkoekoek

De waaierstaartkoekoek ("Cacomantis flabelliformis") is een vogel uit de familie Cuculidae (koekoeken).

Deze soort komt wijdverspreid voor in het Australaziatisch gebied en telt 6 ondersoorten:



</doc>
<doc id="3872999" url="https://nl.wikipedia.org/wiki?curid=3872999" title="Roestbuikkoekoek">
Roestbuikkoekoek

De roestbuikkoekoek ("Cacomantis castaneiventris") is een vogel uit de familie Cuculidae (koekoeken).

Deze soort komt voor in Nieuw-Guinea en noordoostelijk Australië en telt 3 ondersoorten:



</doc>
<doc id="3873003" url="https://nl.wikipedia.org/wiki?curid=3873003" title="Witkapkoekoek">
Witkapkoekoek

De witkapkoekoek ("Cacomantis leucolophus") is een vogel uit de familie Cuculidae (koekoeken).

Deze soort is endemisch in Nieuw-Guinea.



</doc>
<doc id="3873008" url="https://nl.wikipedia.org/wiki?curid=3873008" title="Vale koekoek">
Vale koekoek

De vale koekoek ("Cacomantis pallidus") is een vogel uit de familie Cuculidae (koekoeken).

Deze soort komt voor in Australië en Tasmanië.



</doc>
<doc id="3873040" url="https://nl.wikipedia.org/wiki?curid=3873040" title="Adhémar Foucart">
Adhémar Foucart

Adhémar François Foucart (Mainvault, 23 februari 1862 - 31 maart 1949) was een Belgisch volksvertegenwoordiger en burgemeester.

Foucart behoorde tot een talrijke familie in Mainvault. Hij werd doctor in de geneeskunde aan de Katholieke Universiteit Leuven en behoorde er tot de oprichters van de "Royale Union Athoise des Etudiants de Louvain". Hij trouwde en had een dochter, Cornélie Foucart (1905-1998).

Hij was gemeenteraadslid van Mainvault van 1895 tot 1926 en van 1930 tot 1938. Hij was burgemeester van 1914 tot 1926 en van 1930 tot 1938.

Einde 1918 volgde hij de overleden katholieke volksvertegenwoordiger voor het arrondissement Doornik Joseph Hoÿois op. Hij vervulde dit mandaat tot aan de wetgevende verkiezingen van 1919.



</doc>
<doc id="3873622" url="https://nl.wikipedia.org/wiki?curid=3873622" title="Sklerenchymvezel">
Sklerenchymvezel

Sklerenchymvezels zijn prosenchymatische (smalle en langgerekte) sklerenchymcellen. In het xyleem worden ze ook wel houtvezels genoemd en in de bast bastvezels. Ze hebben een grote trekvastheid.

De meeste sklerenchymvezels zijn meer of minder sterk verhout. In onder andere vlas en brandnetel zijn ze echter niet verhout, bestaan ze voornamelijk uit cellulose en blijven ze levend.

In het secundaire hout zijn ze dood, bestaan ze voor een groot deel uit lignine en hebben ze in de wanden hofstippels of gewone stippels.

Uit de sterke bastvezels van de waroeboom worden touwen en visnetten gemaakt. Op de eilanden in de Grote Oceaan worden van de vezels ook hoelarokken gemaakt.



</doc>
<doc id="3873937" url="https://nl.wikipedia.org/wiki?curid=3873937" title="Houtvezel">
Houtvezel

Houtvezels zijn langwerpige, axiaal (in de lengte) liggende cellen, die voor de stevigheid van de plant zorgen. Het vezelaandeel in het hout ligt bij de meeste loofbomen tussen 50–60 %. De houtvezels van loofbomen bestaan voor een groot gedeelte uit houtvaten (tracheeën). Bij de naaldbomen bestaan de houtvezels uit tracheïden, die 90–95 % van het hout vormen. Ook eenjarige planten, zoals vlas, vormen houtvezels. Vezelvlas bevat 30 % vezels.

Houtvezels verschillen van elkaar door hun ligging, vorm, wanddikte, wandverdikking en lengte. De houtvezels van naaldbomen zijn langer dan die van loofbomen. Bij dennen, sparren en zilversparren zijn ze 3,5–6 mm lang en bij populieren, berken en beuken 1–1,5 mm. De lengtedikteverhouding is bij naaldbomen ongeveer 100 en bij loofbomen lager. Bij de beuk is dit 38–60.

Houtvezels worden meestal uit ontschorste houtsnippers gewonnen. Door stomen, koken en chemische of mechanische ontsluiting worden de afzonderlijke vezels, vezelbundels en vezelstukjes verkregen. In de praktijk wordt het hout meestal thermischmechanisch versnipperd. De voorverwarmde houtsnippers worden tussen een vaste en een roterende maalschijf verder verkleind.

Houtvezels worden onder meer gebruikt voor de productie van:



</doc>
<doc id="3875030" url="https://nl.wikipedia.org/wiki?curid=3875030" title="Prosenchym">
Prosenchym

Prosenchym is een plantenweefsel dat bestaat uit vezels, langgerekte cellen. Hiertoe behoren de sklerenchymvezels, tracheeën en tracheïden. 

De vezels zijn gelignificeerd en dienen ter versteviging van de plant en veelal voor het transport van water en mineralen. Hout is prosenchymatisch weefsel.


</doc>
<doc id="3875579" url="https://nl.wikipedia.org/wiki?curid=3875579" title="Photinus van Nicomedea">
Photinus van Nicomedea

Photinus van Nicomedea (overleden in 288) wordt als heilige en martelaar vereerd binnen de Grieks-orthodoxe kerkgemeenschap en herdacht op 12 augustus. Photius of Photinus van Marmora uit Nicomedia in Klein-Azië was gezien zijn naam vermoedelijk van Griekse afkomst. (In het Grieks betekent Φωτεινός of foteinos, uitgesproken als fotinos, 'brenger van licht' of 'brenger van verlichting').

Photinus en zijn broer of oom Anicetus waren artsen die tijdens de regering van keizer Diocletianus (242-316) zonder een honorarium te vragen zieken verzorgden en over bijzondere helende gaven zouden hebben beschikt. 
Zij en een groep verder naamloze christenen werden vanwege hun geloofsovertuiging gemarteld en na een gevangenschap uiteindelijk levend verbrand. De lichamen van Photinus en Anicetus bleven, zo vertelt de legende, ongedeerd ondanks de martelingen en de vlammen. Vanwege dit wonder werden zij later heilig verklaard. Ter ere van beide martelaren werd op het eiland Daphnos in de Egeïsche Zee een kerk gebouwd. Daar worden de relikwieën van Photinus en Anicetus van Nicomedea bewaard.

De martelaar Photinus van Nicomedea wordt ook Photinos genoemd en dient niet verward te worden met naamgenoten die in het Westen beter bekend zijn geworden onder hun geaccultureerde namen, te weten Photinus van Lyon (Photin de Lyon), die heilig werd verklaard na zijn martelaarsdood of met bisschop Photinus van Sirmium (Fotini di Sirmio).



</doc>
<doc id="3875704" url="https://nl.wikipedia.org/wiki?curid=3875704" title="Tandartsboor">
Tandartsboor

Een tandartsboor is een kleine hogesnelheidsboor die wordt gebruikt tijdens tandheelkundige procedures, normaal gesproken om tandplak te verwijderen en tandgaatjes steriel te maken om ze daarna vervolgens te vullen. Moderne tandartsboren kunnen draaien met een snelheid tot wel 400.000 toeren per minuut en gebruiken over het algemeen harde metalen boren die bekendstaan als "burrs". Tandartsburrs zijn er in veel verschillende vormen ontworpen voor specifieke doeleinden. Ze zijn vaak gemaakt van staal met een omhulsel van wolfraamcarbide of ze bestaan volledig uit wolfraamcarbide. De burrs hebben soms ook een diamanten laag. Tandartsboren, die een onderscheidend, scherp geluid hebben, zijn vaak een prominente factor in de angst voor de tandarts bij veel mensen.

Er is bewijs overgebleven uit de tijd van de indusbeschaving dat die zich bezighielden met tandheelkunde tot wel 7000 jaar geleden. Deze vroege vorm van tandheelkunde betrof het helen van tandgerelateerde ziekten met boogboren, mogelijk door ervaren timmerlieden. De reconstructie van deze eeuwenoude vorm van tandheelkunde liet zien dat de gebruikte methodes betrouwbaar en effectief waren. Holtes van 3,5 mm diepte met concentrische gaatjes geven het gebruik van een boorgereedschap aan. De leeftijd van die tand wordt geschat op 9000 jaar. Veel later werden er mechanische handboren gebruikt. Zoals de meeste handboren waren ze tamelijk langzaam, met snelheden tot 15 toeren per minuut. In 1864 vond Brits tandarts George Fellows Harrington een klokkenwerk tandartsboor uit genaamd Erado. Dit gereedschap was veel sneller dan eerdere boren, maar maakte ook erg veel geluid. In 1868 kwam Amerikaans tandarts George F. Green met een pneumatische tandartsboor, aangedreven door pedaalbestuurde blaasbalgen.

Op de eerste elektrische tandartsboor werd octrooi aangevraagd in 1875 door Green, een revolutionaire ontwikkeling in de tandheelkunde. In 1914 konden elektrische tandartsboren snelheden bereiken tot wel 3000 toeren per minuut. Een tweede golf van snelle ontwikkeling ontstond in de jaren 1950 en '60, samen met de ontwikkeling van de luchtturbine boor.

De moderne aangenomen vorm van de tandartsboor is de luchtturbine-handboor, ontwikkeld door John Patrick Walsh (later tot ridder geslagen) en leden van het personeel van de "Dominion Physical Laboratory (DPL)" in Wellington, New Zeeland. De eerste officiële aanvraag voor een voorlopig octrooi voor het handstuk werd toegekend in oktober 1949. Dit handstuk werd aangedreven door perslucht. Het tot nu toe laatste model is in handen van "Commonwealth Inventions development Board" in Canada. Het Nieuw-Zeelandse octrooinummer is No/104611. Het octrooi werd toegekend in november aan John Patrick Walsh die het idee van het contrahoek-luchtturbinehandstuk voorstelde nadat hij een kleine commerciële luchtperser had gebruikt als recht handstuk. Dr. John Borden ontwikkelde het in Amerika en het werd voor het eerst commercieel geproduceerd en gedistribueerd door de "DENTSPLY Company" als de Borden Airotor in 1957. Snel werden Borden Airotors ook geproduceerd door verschillende andere bedrijven zoals "KaVo Dental", die hun eerste produceerde in 1959.

De tandartsboor bestaat uit allemaal aparte onderdelen die tijdens de productie samen in elkaar worden gezet. Het deel waar de tandarts de boor vasthoudt is het handstuk (1). In het handstuk bevindt zich de motor en de (2) aandrijfas. Aan de aandrijfas zitten (tandwiel)overbrengingen. Deze tandwielen brengen de draaibewegingen van de aandrijfas (aangedreven door de motor) soepel over op de boor. Bij de modernere luchtturbine boor (waarbij de motor wordt aangedreven door middel van perslucht) is er ook nog een turbineaandrijving aanwezig in het handstuk, namelijk een schoepenwiel (rotor). Deze vangt de lucht op van de compressor. Hierbij zit de rotor gemonteerd op een as en laat die op hoge snelheid draaien. Een tandwieloverbrenging zit gekoppeld aan een ander tandwiel die uiteindelijk de boor laat draaien. Het uiteinde heet een bitje (3, gaatje waar een bitje inpast, niet weergegeven). Deze moet sterk genoeg zijn om door sterk tandglazuur te boren. Bitjes zijn vaak gemaakt van wolfraamcarbide met soms zelfs een diamanten punt. Dit omdat diamant het hardste in de natuur voorkomende materiaal is. De tandarts heeft goed zicht in de mond van de patiënt dankzij de optische vezels en ledlampjes in de kop van de boor (4).

Tandartsboren bestaan uit verschillende onderdelen die allemaal apart worden gemaakt en later in elkaar worden gezet. Voor het handstuk worden verschillende materialen gebruikt, maar ze worden allemaal gemaakt waarbij er een voor geproduceerde gietvorm wordt gebruikt. Voor plastic handstukken, wordt hier spuitgieten bij betrokken, een proces waarin plastic wordt gesmolten, gespoten in een gietvorm, en uit de vorm wordt gehaald na verharding. Metalen handstukken ondergaan ook een vergelijkbaar giet proces. De boor bitjes worden gevormd uit wolfraamcarbide deeltjes. Ze worden gemaakt door eerst wolfraamerts te nemen en het een chemisch proces te laten ondergaan om zo wolfraam oxides te produceren. Vervolgens wordt er waterstof toegevoegd om zuurstof te verwijderen, dat resulteert in een fijn wolfraam metaal poeder. Deze poeder wordt vervolgens gemixt met koolstof en opgewarmd, wat wolfraamcarbide deeltjes produceert van verschillende groottes. Deze deeltjes worden verder verwerkt om de juist gevormde boor bitjes te vormen. De luchtturbine motor wordt gemaakt van kleine stalen onderdelen. In de meeste typen, wordt de turbine geplaatst tussen twee paar rollende lagers en wordt direct gekoppeld aan het boor bitje. Het totale onderdeel wordt geplaatst in de boorkop, met openingen voor inkomende en uitgaande lucht. Andere typen turbinemotoren zitten verder in het handstuk en worden gekoppeld aan de boor door middel van de aandrijfas en een serie tandwielen (zie 'onderdelen'). De laag aangedreven motoren worden bijna net zoals de lucht turbine motoren in elkaar gezet. De lucht aangedreven motor met draai vleugel bestaat uit een innerlijke structuur met glijdende vleugels die naar buiten steken. Hij wordt geplaatst in het handstuk en gekoppeld aan de hoofd aandrijfas van de boor. Het heeft ook een opening voor inkomende en uitgaande lucht. Elektrische motoren zijn aanzienlijk meer complex, omdat ze uit een paar lagers, borstels en armatuurspoelen. Nadat alle onderdelen beschikbaar zijn, kan het in elkaar zetten van al deze onderdelen beginnen. Afhankelijk van het type, kan de lucht turbine direct in het handstuk geplaatst worden of het kan gekoppeld worden samen met het boor bitje. De andere delen van de boor worden in het handstuk geplaatst, inclusief lucht of elektrische motoren, aandrijfas, tandwielen en bestuursschakelaars. Andere onderdelen worden nu ook toegevoegd zoals de ledlampjes boven op de boor. Na een aantal kwaliteitschecks, worden de voltooide boren geplaatst in de desbetreffende verpakkingen, samen met andere onderdelen, handleidingen, vervangingsonderdelen en vervolgens worden ze naar de distributeurs vervoerd.

Een tandartsburr, zoals de 'echte' boor in het handstuk van de tandartsboor wordt genoemd is normaal gesproken gemaakt van wolfraamcarbide of zelfs van diamant.


</doc>
<doc id="3876360" url="https://nl.wikipedia.org/wiki?curid=3876360" title="NKT-cel">
NKT-cel

Natural Killer T-cellen of NKT-cellen zijn lymfocyten die kenmerken van zowel T-cellen als NK-cellen vertonen. De eerste cellen die werden aangemerkt als NKT-cellen zijn T-cellen in muizen die het molecuul NK1.1 (NK1.1; of CD161 in mensen) aan hun celmembraan tot expressie brengen. Niet alle muizenrassen hebben echter cellen die NK1.1 tot expressie brengen, hoewel zij wel beschikken over vergelijkbare NKT-cellen. Tegenwoordig worden diverse andere celtypes aangeduid als NKT-cellen, waarbij de oorspronkelijke NK1.1 T-cellen over meerdere categorieën verspreid zijn, die als volgt worden onderverdeeld:

Regelmatig wordt ook een brede definitie gehanteerd die alle CD3CD56 lymfocyten omvat.


</doc>
<doc id="3876968" url="https://nl.wikipedia.org/wiki?curid=3876968" title="Manfred Spitzer">
Manfred Spitzer

Manfred Spitzer (Otzberg, 27 mei 1958) is een Duits psychiater, filosoof en auteur gekend van de tv-reeks Geist & Gehirn. Door zijn boek "Digitale Demenz" en de controversiële uitspraak dat nieuwe media en internet kinderen dommer maken is zijn mediabekendheid toegenomen. 

Spitzer studeerde geneeskunde, filosofie en psychologie aan de Albert Ludwigs universiteit van Freiburg. Na het afstuderen in 1983 in de geneeskunde en in 1985 in de psychologie specialiseerde hij zich tot 1989 als psychiater. 

Hij werkte vervolgens tussen 1990 en 1997 bij het ​​Psychiatrisch Universitair Ziekenhuis in Heidelberg. 
Vanaf 1997 werkt hij voor de universiteit van Ulm waar een nieuwe psychiatrische afdeling werd opgericht. Hij is er momenteel professor en sinds 1998 directeur van de psychiatrische universitaire campus en ziekenhuis te Ulm. 

Hij was tevens gastprof aan de universiteiten van Harvard en de Orgeon. 

Hij is getrouwd en heeft 6 kinderen.





</doc>
<doc id="3877177" url="https://nl.wikipedia.org/wiki?curid=3877177" title="William Brownrigg">
William Brownrigg

William Brownrigg (24 maart 1711 - 1800) was een Brits wetenschapper en arts en de ontdekker van het scheikundig element platina.

Brownrigg werd geboren in Whitehaven als zoon van een lokale edelman. Tijdens zijn vroege jeugd werd hij geschoold in Latijn en Grieks, waarna hij als leerling bij een apotheek ging werken. Aansluitend studeerde hij twee jaar onder een chirurg in Londen, gevolgd door een studie aan de Universiteit Leiden, waar hij les kreeg van onder meer Boerhaave, Van Royen en Albinus. Brownrigg studeerde er in 1737 af, op de these "De Praxi Medica Ineunda", over omgevingsfactoren in de medische praktijk.

Na zijn terugkeer naar Engeland, vestigde Brownrigg zich als arts in Whitehaven. Van zijn praktijk is documentatie bewaard gebleven en dat bevat onder andere een van de eerste vermeldingen in Engeland van Kraamvrouwenkoorts. In 1741 trouwde Brownrigg met Mary Spedding, dochter van Carlisle Spedding, bedrijfsleider van een kolenmijn. Het wekte Brownriggs interesse in de gassen waar mijnwerkers last van hadden, zoals methaan en het residu na grauwvuur, een kolenstofexplosie. Met hulp van zijn schoonvader en van James Lowther, een baronet en mijneigenaar, richtte Browning een laboratorium in, waar hij onderzoek deed naar deze gassen. Hij bedacht een methode om deze en andere gassen in blazen op te slaan, een vinding waarvoor de Royal Society, de Britse academie van wetenschappen, hem met het lidmaatschap beloonde. Brownrigg vervolgde zijn werk met onder meer een onderzoek naar de gassen in mineraalwater. In 1766 werd de Copley Medal, de wetenschapsprijs van de Royal Society, opleverde toegekend aan Brownrigg, Edward Delaval en Henry Cavendish, voor hun wetenschappelijke prestaties dat jaar.

Na zijn pensionering in een dorpje in het Lake District hield Brownrigg zich nog bezig met mineralen, verbetering van de landbouw en vervulde hij verscheidene bestuursfuncties. Hij overleed in 1800.

Van Charles Wood, een familielid, verkreeg Brownrigg monsters van het tot dan toe onbekende materiaal platina. Na onderzoek was het Brownrigg die, in of kort na 1741, als eerste vaststelde dat het om een nieuw chemisch element ging.


</doc>
<doc id="3877750" url="https://nl.wikipedia.org/wiki?curid=3877750" title="Academisch ziekenhuis van Norrland">
Academisch ziekenhuis van Norrland

Academisch ziekenhuis van Norrland (Zweeds:" Norrlands universitetssjukhus (Nus)") is één van de grootste ziekenhuizen in het noorden van Zweden, gelegen in Umeå in de provincie Västerbottens län.

Het ziekenhuis is verbonden aan de Universiteit van Umeå. Naast academisch ziekenhuis is dit ook het regioziekenhuis voor de vier noordelijkste provincies in Zweden.



</doc>
<doc id="3878068" url="https://nl.wikipedia.org/wiki?curid=3878068" title="Aangifteplicht (dierziekte)">
Aangifteplicht (dierziekte)

De aangifteplicht van dierziekten in Nederland is de plicht tot het aangeven van verdachte ziektesymptomen en daarmee samenhangende administratieve onregelmatigheden bij de Nederlandse Voedsel- en Warenautoriteit.

In de Nederlandse Gezondheids- en welzijnswet voor dieren en de "Regeling preventie bestrijding en monitoring van besmettelijke dierziekten, zoönosen en TSE’s" staan de dierziekten beschreven die een eigenaar of dierenarts meteen moet melden. De Wet publieke gezondheid biedt het kader voor het indammen van besmettelijke dierziekten. Deze wet heeft in 2008 de Infectieziektenwet vervangen. 

Dierziekten zijn aangifteplichtig wanneer de ziekte zich snel kan uitbreiden, gevaarlijk is voor mens of dier en moeilijk te bestrijden of genezen is. Ook de Europese Unie kan aangifteplicht voor dierziekten instellen. Veehouders en dierenartsen kunnen ook vrijwillig signalen van dierziekten melden in het kader van de diergezondheidsmonitoring in Nederland. 

Dierenartsen zijn bovendien in Nederland verplicht om onregelmatigheden zoals de aanwezigheid van een pup van jonger dan 3 maanden uit een land dat niet officieel rabiës-vrij is, te melden. Het is immers verboden om ongevaccineerde dieren in te voeren. Vaccinatie tijdens de periode van de maternale immuniteit die arbitrair op 3 maanden geschat wordt, is immers onvoldoende beschermend tegen besmetting. Geregistreerde vaccinatie kan dus ten vroegste na deze periode, en pas na nog 3 weken wachttijd daarna, kan een pup legaal ingevoerd worden.

 


</doc>
<doc id="3878339" url="https://nl.wikipedia.org/wiki?curid=3878339" title="Karolinska Universitetssjukhuset">
Karolinska Universitetssjukhuset

Karolinska Universitetssjukhuset is een van de grootste ziekenhuizen in Zweden, gelegen in twee gemeenten: Solna en Huddinge in de provincie Stockholms län.

Dit ziekenhuis ontstond na een fusie in 2004 tussen het voormalige Huddinge Universiteitsziekenhuis ("Huddinge Universitetssjukhus") in Huddinge, ten zuiden van Stockholm en het Karolinskaziekenhuis (Karolinska Sjukhuset) in Solna, ten noorden van Stockholm.
Het ziekenhuis is nauw verbonden met het Karolinska-instituut.



</doc>
<doc id="3878582" url="https://nl.wikipedia.org/wiki?curid=3878582" title="Olaus Rudbeck">
Olaus Rudbeck

Olaus Rudbeck, ook Olof Rudbeck de Oudere, soms gelatiniseerd tot Olaus Rudbeckius (Västerås, 13 september 1630 – Uppsala, 12 december 1702), was een Zweeds anatoom, natuurkundige en schrijver. Hij was hoogleraar aan de Universiteit van Uppsala en diende enkele jaren als rector magnificus van diezelfde universiteit. Rudbeck was begaafd in veel vakgebieden, maar wordt vandaag vooral onthouden vanwege zijn bijdragen aan de kennis van de menselijke anatomie en de taalkunde. Hij richtte tevens Zwedens eerste botanische tuin op en ontwierp het anatomisch theater in het Gustavianum.

Rudbeck was de zoon van Johannes Rudbeckius, bisschop en kapelaan van koning Gustaaf II Adolf. 

Rudbecks zoon Olof Rudbeck de Jongere werd eveneens hoogleraar in Uppsala.


</doc>
<doc id="3878594" url="https://nl.wikipedia.org/wiki?curid=3878594" title="William Hewson">
William Hewson

William Hewson (14 november 1739 - 1 mei 1774) was een Britse chirurg, anatoom en fysioloog. Hij is voornamelijk bekend geworden vanwege zijn onderzoek naar rode bloedcellen en het menselijk lymfevatenstelsel.

Hewson werd geboren in Hexham in Northumberland. Vanaf 1753 studeerde hij in het ziekenhuis van Newcastle upon Tyne en geruime tijd later in Edinburgh (1761/62). Hij was een student, en later assistent, van de anatoom William Hunter. In 1769 ontving hij de Copley Medal, de wetenschapsprijs van de Royal Society, de Britse academie van wetenschappen. Een jaar later werd hem het lidmaatschap van dit instituut verleend.

In 1770 trouwde Hewson met Mary Stevenson, een vriendin van Benjamin Franklin. Vanaf 1772 leidde hij een anatomische school in Londen. In 1774 overleed Hewson op 34-jarige leeftijd aan een bloedvergiftiging, die hij had opgelopen bij het snijden in een stoffelijk overschot.

De "Copley Medal" werd hem toegekend voor het aantonen van lymfevatenstelsels bij amfibieën en vogels, op basis waarvan hij een these opstelde over een vergelijkbaar systeem bij de mens. Hewson isoleerde als eerste fibrine, een eiwit dat een belangrijke rol speelt bij wondgenezing en bloedstolling. Ook toonde hij aan dat rode bloedcellen schijfvormig zijn en niet, zoals Antoni van Leeuwenhoek voordien betoogde, bolvormig.



</doc>
<doc id="3878874" url="https://nl.wikipedia.org/wiki?curid=3878874" title="Thomas Hutchins">
Thomas Hutchins

Thomas Hutchins (ca. 1742 - 7 juli 1790), was een Britse
arts en natuurvorser.

Hutchins was vanaf 1766 in dienst bij de koloniaal-Canadese Hudson's Bay Company. Hij werkte er als bedrijfsarts in de factorij in Manitoba tot 1773 en daarna als hoofd van Fort Albany in het noordoosten van Ontario. Naast zijn werk als arts, deed Hutchins onderzoek naar eetbare lokale gewassen die een rol konden spelen bij het voorkomen van scheurbuik. Ook bestudeerde hij de plaatselijke fauna en diverse natuurkundige verschijnselen.

In 1768/69 verbleef de astronoom William Wales enige tijd in de factorij in Manitoba. Hij was er in opdracht van de Royal Society, de Britse Academie van Wetenschappen, om waarnemingen te verrichten van de venusovergang. Wales liet instrumenten en instructies achter bij Hutchins, om er meteorologisch onderzoek mee te doen. Op verzoek van de Royal Society bestudeerde hij in 1775/76 ook de magnetische declinatie, een zijdelingse afwijking van de kompasnaald.

In 1775 verrichtte Hutchins experimenten met het stollen van kwik, waarbij hij vaststelde waarom eerdere proefnemingen waren mislukt: op het moment van stollen verandert het volume van deze stof plotseling. Nadat hem verbeterde instrumenten waren gestuurd, stelde hij het smeltpunt van kwik op -39° F (-39,4° C). Voor dit werk werd hem in 1783 de Copley Medal, de wetenschapsprijs van de "Royal Society", verleend. Hutchins deelde de onderscheiding dat jaar met John Goodricke.

In 1782 keerde Hutchins naar Engeland terug en werkte er in Londen tot aan zijn dood voor de "Hudson's Bay Company".

De kleine Canadese gans is naar Hutchins vernoemd: "Branta hutchinsii".


</doc>
<doc id="3879549" url="https://nl.wikipedia.org/wiki?curid=3879549" title="Skånes universitetssjukhus">
Skånes universitetssjukhus

Skånes universitetssjukhus (Sus) (Skåne universiteitsziekenhuis, Engels: "Skåne University Hospital") ontstond in 2010 na een fusie van de universitaire ziekenhuizen van Lund ("Universitetssjukhuset i Lund") en Malmö ("Universitetssjukhuset Mas i Malmö").
Het ziekenhuis heeft daarom twee locaties: Lund en Malmö.

Dit ziekenhuis is verbonden met de Universiteit van Lund.



</doc>
<doc id="3881481" url="https://nl.wikipedia.org/wiki?curid=3881481" title="Emiel Pauwels">
Emiel Pauwels

Emiel Pauwels (Brugge, 22 december 1918 – aldaar, 7 januari 2014) was een Belgisch atleet in hoogspringen, discuswerpen, speerwerpen en lopen. Hij werd vooral bekend door zijn mastersatletiekperiode toen hij op 94-jarige leeftijd goud behaalde tijdens het EK atletiek indoor te San Sebastian op de 60 m sprint voor veteranen en dit een hit werd op YouTube. 

Pauwels begon aan atletiek te doen op zijn veertiende, nadat hij lopers had gezien toen hij met zijn vader naar het voetbal ging kijken. In 1934 liep hij zijn eerste wedstrijd. Pauwels liep zijn eerste grote zege te Vlissingen in 1937.

Op 2 april 2013 werd hij gehuldigd in het Stadhuis te Brugge voor zijn goud op het EK in San Sebastian.
In november 2013 werd maag- en darmkanker vastgesteld. Tijdens zijn verblijf in het ziekenhuis werd hij op zijn verjaardag gehuldigd door de VRT met een Gouden Spike, die werd overhandigd door zijn idool Élodie Ouédraogo.

Begin 2014 maakte Pauwels bekend eind december 2013 euthanasie te hebben aangevraagd. Op 6 januari 2014 toonde de VRT in het journaal een huiselijk afscheidsfeest, waarbij de dag nadien die op 7 januari het euthanasieverzoek werd voltrokken. Zonder sport en met kanker vond hij het leven geen zin meer hebben.

Hij behaalde meer dan duizend medailles, zo beweerde hij zelf.






</doc>
<doc id="3882500" url="https://nl.wikipedia.org/wiki?curid=3882500" title="Spatel (gynaecologie)">
Spatel (gynaecologie)

In de gynaecologie worden uitstrijkspatels gebruikt voor het maken van uitstrijkjes. Deze spatels zijn meestal van hout gemaakt, net als tongspatels, maar ze hebben een iets andere vorm, vaak een L-vorm.


</doc>
<doc id="3883686" url="https://nl.wikipedia.org/wiki?curid=3883686" title="Jordi Font i Rodon">
Jordi Font i Rodon

Jordi Font i Rodon (1924) is een Catalaanse jezuïet en psychiater. Van 1964 tot 1982 was hij hoogleraar psychiatrie aan de Universitat de Barcelona (UB).

Hij werd geboren in 1924 in Tarragona in een katholieke republikeinse familie, als zoon van een Barcelonese arts en oftalmoloog en een moeder uit Valls. Tijdens de Tweede Spaanse Republiek (1931-1939) was zijn vader actief in de Unió Democràtica de Catalunya. Tot zijn zestiende bracht hij zijn jeugd door in Tarragona. Zijn twee oudere broers zijn ook arts geworden. Na de machtsovername door dictator Francisco Franco in 1939 kwam zijn vader, als overtuigd catalanist in de gevangenis. Door de verwarde toestand tijdens de Spaanse Burgeroorlog en de naoorlogse jaren kon hij pas laat zijn middelbare studies afsluiten en zijn studies geneeskunde beginnen. Daarna postuleerde hij in het Jezuïetenklooster "Santa María de Veruela" in Vera de Moncayo.

Hij doctoreerde in 1958 aan de Universiteit van Barcelona met de thesis "La fatiga en relación con la actividad mental" (Vermoeidheid in relatie tot de geestelijke activiteit)."

Hij werd een gerespecteerd figuur, zowel voor de kwaliteit van zijn wetenschappelijke en psychotherapeutische werk als zijn uitstraling als persoon in diverse organisaties. In 1964 richtte hij met twee collega's-psychiaters in Barcelona de Stichting Vidal i Barraquer op. Dit instituut biedt hulp bij psychische problemen, en bood van in het begin - wat voor die tijd zeer innoverend was - zowel biomedische, psychologische als sociale zorg. Hij is sedert 1993 lid van de raad van advies van het Plataforma per la Llengua, een catalanistische vereniging ter bescherming en ter bevordering van de Catalaanse taal.

Voor zijn wetenschappelijke werk kreeg hij diverse onderscheidingen: de "premi Jordi Gol" (1989) door de Academie voor medische wetenschappen van Catalonië en de Balearen, in 2003 het Creu de Sant Jordi van de Catalaanse regering en in 2004 de Medaille Narcís Monturiol voor wetenschappelijke en technologische vooruitgang.

Enkele van zijn werken kunnen kosteloos gedownload worden.


</doc>
<doc id="3884044" url="https://nl.wikipedia.org/wiki?curid=3884044" title="Cirrus (biologie)">
Cirrus (biologie)

Een cirrus is een veelzijdig gebruikte, biologische benaming voor een reeks lange, dunne structuren in lichaamsdelen van gewervelde en ongewervelde dieren. Hieronder een aantal manieren waarop de term gebruikt wordt bij verschillende diersoorten. 


</doc>
<doc id="3884412" url="https://nl.wikipedia.org/wiki?curid=3884412" title="Vacutainer">
Vacutainer

Een vacutainer is een buisje dat gebruikt wordt bij het afnemen van bloed.

Vacutainers bevatten een vacuüm, waardoor ze het bloed zelf uit de ader opzuigen. Een vacutainer wordt verbonden met een venoject, dit is de eigenlijke naald met houder voor het buisje. Het gebruik van vacutainers is een alom gebruikt alternatief voor het bloed trekken met spuit en naald.

Er bestaan buisjes met doppen in uiteenlopende kleuren. Deze kleur heeft een betekenis. Deze geeft namelijk het anticoagulans aan dat in de buisjes verwerkt zit.

Een buisje met een paarse dop is bijvoorbeeld bedekt met ethyleendiaminetetra-acetaat (EDTA). EDTA heeft een anticoagulaire functie doordat het cheleert met Ca-ionen die essentieel zijn voor de stolling. Doordat EDTA een complex vormt met calcium, is het niet meer beschikbaar voor de stolling. EDTA veroorzaakt na enkele uren het opzwellen van de bloedcellen en plaatjes. Een bloedmonster met een paarse dop moet dus zo snel mogelijk onderzocht worden.

De vacutainer is in 1949 uitgevonden door de Amerikaan Joe Kleiner en het bedrijf Becton Dickinson (BD). "Vacutainer" is een merknaam van BD.


</doc>
<doc id="3885076" url="https://nl.wikipedia.org/wiki?curid=3885076" title="Wasbeermuts">
Wasbeermuts

Een wasbeermuts of -hoed (Engels: "coonskin cap") is een hoofddeksel gemaakt van de huid en pels van een wasbeer ("raccoon").

Het was een traditioneel hoofddeksel van Noord-Amerikaanse indianen. De oorspronkelijke "coonskin caps" bestonden uit de volledige pels van de wasbeer, inclusief hoofd en staart.

Toen Amerikaanse pioniers in de streek van Kentucky en Tennessee arriveerden, namen zij het hoofddeksel over, voornamelijk als jagershoed. In de 18e en 19e eeuw verspreidde het gebruik zich bij Amerikaanse en Canadese kolonisten. Later groeide de associatie tussen de "coonskin cap" en pioniers als Daniel Boone en Davy Crockett en werd het een vast onderdeel van het stereotype van de Amerikaanse pelsjager of pionier. Boone droeg zelf echter nooit wasbeermutsen, maar personen als Meriwether Lewis en Joseph L. Meek deden dat wel.

Medio 20e eeuw was er een heropleving in de populariteit van de wasbeermuts. Dat had vooral te maken met de eerste afleveringen van de Disneyserie "Disneyland", die over Davy Crockett gingen. Crockett, steeds met wasbeermuts, werd daarin voorgesteld als een frontierheld. Door de show werd de muts plots een rage bij jongens in de VS en in het Verenigd Koninkrijk. De mutsen die tijdens deze rage op de markt werden gebracht, bestonden meestal uit namaakbont. Er werd ook een model voor meisjes ontwikkeld. Eind jaren vijftig was de rage uitgebloeid.



</doc>
<doc id="3885674" url="https://nl.wikipedia.org/wiki?curid=3885674" title="Wilhelm Gottlieb Schneider">
Wilhelm Gottlieb Schneider

Wilhelm Gottlieb Schneider (1814 - Wrocław, 1889) was een Duits entomoloog, botanicus en mycoloog.

Schneider was de naamgever van de familie Chrysopidae of gaasvliegen. Daarnaast beschreef hij de schimmel "Puccinia caulincola". Schneider publiceerde over gaasvliegen in zijn publicatie in 1851 "Symbolae ad monographiam generis chrysopae, Leach. Sexaginta picturarum tabulis, in lapide acu delineatis, quarum quinquaginta quatuor coloribus impressae sunt, Brastilava : 178 p."


</doc>
<doc id="3885703" url="https://nl.wikipedia.org/wiki?curid=3885703" title="IMViC">
IMViC

IMViC, een acroniem voor indol, methylrood, Voges-Proskauer en citraat, is een serie van vier verschillende microbiologische testen die gebruikt worden om coliforme bacteriën te identificeren.

De indol test toont het enzym tryptofanase aan dat tryptofaan uit eiwitten splitst, waarbij indol ontstaat. Om het te testen moet er het Kovac's reagens aan toegevoegd worden. Bij een positieve omzetting zal er hier een roze/rode ring aan de bovenkant ontstaan.

Bij de methylrood test wordt er getest op de productie van zuren. De pH-indicator methylrood is toegevoegd om een rode kleur te geven als de pH lager dan 4,2 wordt. Boven ongeveer de pH van 6,2 zal de buis een gelige kleur houden. 

De Voges-Proskauer test gebruikt α-naftol en KOH om de aanwezigheid van acetylmethylcarbinol (acetoïne) te testen. Dit acetoïne is een tussenproduct van de 2,3-butaandiol vergisting. Na toevoegen van α-naftol en KOH wordt bij een positieve test de kleur roze/rood. Bij een negatieve test zal deze geel gekleurd zijn

De citraat test toont het vermogen aan of de bacterie het enzym citratase aan kan maken. De test bevat citraat en ammonium-ionen en broomthymolblauw als indicator. Wanneer de test positief is zal de citraat verbruikt worden en zal de test blauw kleuren. Bij een negatieve test blijft deze groen.


</doc>
<doc id="3885731" url="https://nl.wikipedia.org/wiki?curid=3885731" title="Brochothrix thermosphacta">
Brochothrix thermosphacta

Brochothrix thermosphacta (vroeger "Microbacterium thermosphactum") is een grampositieve, onbeweeglijke, niet-sporenvormende en staafvormige bacterie die vaak als bederforganisme van (vacuüm) verpakt vlees of (vacuüm) verpakte vleesproducten optreedt. Doordat de bacterie facultatief anaeroob en psychrotroof is, kan ze goed gedijen in gekoelde omstandigheden met weinig zuurstof aanwezig. Tijdens het bederf kan "Brochothrix thermosphacta" allerlei vluchtige componenten aanmaken, die het product een afwijkende geur meegeven.

"Brochothrix" is een bacteriegeslacht binnen de Listeriaceaefamilie, dat grote gelijkenissen vertoont met "Listeria".


</doc>
<doc id="3886652" url="https://nl.wikipedia.org/wiki?curid=3886652" title="Cervicale intra-epitheliale neoplasie">
Cervicale intra-epitheliale neoplasie

Cervicale intra-epitheliale neoplasie (CIN), ook cervicale dysplasie genoemd, is een premaligne afwijking (dysplasie) van de cellen van de baarmoederhals. Het wordt veroorzaakt door het humaan papillomavirus (HPV), dat seksueel overgedragen wordt. Het opsporen van dit virus is een van de redenen dat een uitstrijkje gedaan wordt.

Het is geen kanker, en het is meestal geneesbaar. Het blijft stabiel, of het wordt afgeweerd door het immuunsysteem van de patiënt. In een klein deel van de gevallen kan het echter leiden tot baarmoederhalskanker. 


</doc>
<doc id="3887138" url="https://nl.wikipedia.org/wiki?curid=3887138" title="Halomon">
Halomon

Halomon is een chemische verbinding die behoort tot de gehalogeneerde monoterpenen. Het is een secundaire plantenstof die in roodalgen voorkomt. Het is een klein molecuul met vijf halogeenatomen: drie chloor- en twee broomatomen. Het is een cytotoxische stof die "in vitro" een selectieve werking tegen bepaalde tumorcellijnen vertoont. 

Halomon en andere gehalogeneerde monoterpenen werden in 1992 geïsoleerd uit de algensoort "Portieria hornemannii". 

Bij de screening van de stof door het Amerikaanse "National Cancer Institute" bleek de stof vooral cytotoxisch te zijn voor hersen-, nier- en darmkankercellen. Halomon werd daarom uitgekozen voor pre-klinisch onderzoek als potentieel antikankermedicijn. Dit onderzoek liep echter vertraging op door enerzijds een gebrek aan de stof (de algen die de natuurlijke bron ervan zijn, zijn moeilijk te vinden en de concentratie van de stof in de algen is laag) en anderzijds moeilijkheden met de biobeschikbaarheid. Bij "in vivo"-testen blijkt halomon door zijn lage wateroplosbaarheid te persisteren bij de plaats van injectie. Halomon concentreert zich tevens in vetweefsel.

Om de beschikbaarheid van halomon te verhogen is er gezocht naar nieuwe synthesepaden. Een daarvan levert halomon in drie stappen uitgaande van myrceen.


</doc>
<doc id="3887195" url="https://nl.wikipedia.org/wiki?curid=3887195" title="Nucleomorf">
Nucleomorf

Een nucleomorf is een op een kern gelijkende structuur die bij een plastide hoort. De nucleomorf is te beschouwen als een rudimentair overblijfsel van een celkern van de bij een secundaire endosymbiose opgenomen alg. Het voorkomen van een nucleomorf vormt een aanwijzing voor de aannemelijkheid van het endosymbiose en van de endosymbiontentheorie. Bij primaire endosymbiose neemt een gastheercel een cel van een blauwwierl op, die geen organellen heeft. In dit geval zal er dus ook geen nucleomorf zijn.

De opname van een alg (een fotoautotrofe eukaryoot) door een eukaryotische eencellige noemt men "secundaire endosymbiose". Dit leidt tot secundaire plastiden. Secundaire endosymbiose is vaak nog te herkennen aan de aanwezigheid van meer dan twee membranen om de plastiden en soms aan een rudimentaire kern (nucleomorf), afkomstig van de endosymbiont. In enkele gevallen is bij secundaire en tertiaire endosymbiose de oorspronkelijke endosymbiont sterk gereduceerd en zijn hoogsten nog fragmenten van het plastide-genoom terug te vinden in de celkern van de gastheercel, in andere gevallen zijn er nog organellen van aanwezig. De kern kan gereduceerd zijn tot een 'nucleomorf' en is soms nog beperkt functioneel.



</doc>
<doc id="3887901" url="https://nl.wikipedia.org/wiki?curid=3887901" title="Henk Wamsteker (voetballer)">
Henk Wamsteker (voetballer)

Hendrik (Henk) Wamsteker (Madioen, 1 mei 1900 – Haarlem, 12 juli 1959) was een Nederlands voetballer en vooraanstaand medicus.

Op 25 oktober 1925 debuteerde Wamsteker voor Nederland in een vriendschappelijke wedstrijd tegen Denemarken (4-2 winst). Hij kwam in clubverband uit voor de Leidense club ASC en later voor HFC Haarlem.

Wamsteker genoot verder bekendheid als arts. Hij was de eerste chirurg in Nederland die een geslaagde longexstirpatie uitvoerde. Hij was conservator aan de heelkundige kliniek van de Universiteit Leiden en vanaf 1937 eerste chirurg in het Diakonessenziekenhuis in Haarlem.

Wamsteker is de vader van roeier en medicus Henk Wamsteker.




</doc>
<doc id="3888623" url="https://nl.wikipedia.org/wiki?curid=3888623" title="Nekstijfheid">
Nekstijfheid

Nekstijfheid (meningisme of meningismus) is een medisch symptoom dat vaak aanwezig is in hersenvliesontsteking (nekkramp). In tegenstelling tot nekpijn veroorzaakt door pijnlijke spieren or gewrichten in de nekwervels is het niet mogelijk om het hoofd naar voren te bewegen en de kin op de borst te brengen als gevolg van de toegenomen spierspanning. Andere verschijnselen zijn het teken van Kernig en het teken van Brudzinski, die zich voordoen als de hersenvliezen op spanning worden gebracht door bepaalde bewegingen van de benen.


</doc>
<doc id="3888715" url="https://nl.wikipedia.org/wiki?curid=3888715" title="PubMed Central">
PubMed Central

PubMed Central (PMC) is een initiatief van het Amerikaanse National Center for Biotechnology Information waar biomedische artikelen als open access op het internet beschikbaar worden gemaakt. Een Europese versie heet Europe PubMed Central.




</doc>
<doc id="3889104" url="https://nl.wikipedia.org/wiki?curid=3889104" title="Paul Ghysbrecht">
Paul Ghysbrecht

Paul Frans Rosa Maria Ghysbrecht (Aalst, 29 mei 1927 - 11 juni 1998) was een Belgisch volksvertegenwoordiger.

Na de humaniora in 1945 te hebben beëindigd aan het Koninklijk Atheneum in Aalst, promoveerde hij in 1952 tot doctor in de geneeskunde aan de Rijksuniversiteit Gent en werd onmiddellijk assistent interne geneeskunde.

In 1955 trok hij naar de Universiteit Leiden en behaalde er een doctoraat met zijn proefschrift over dubbelzelfmoord. Het jaar daarop ging hij nog verder studeren aan de universiteit in Tübingen.

In 1958 werd hij assistent in de Gentse rechtenfaculteit, school voor criminologie. In 1962 werd hij gewoon hoogleraar in de psychologie, sociale psychologie en forensische psychiatrie. Hij kreeg bekendheid onder studenten door zijn bijzondere vorm van doceren en van examenondervragingen. Hij werd ook docent aan de VUB. In Gent werd hij decaan van de faculteit rechten.

Vaak door het openbaar ministerie als gerechtelijk deskundige aangezocht, kreeg hij bekendheid (niet altijd in gunstige zin) als gerechtelijk expert bij alle Vlaamse rechtbanken.

In de periode na 1968 werd hij politiek bijzonder actief. Hij had ideeën over de democratisering van het universitair onderwijs, en hij wilde vooral de socialistische partij grondig door elkaar schudden. Hij werd verkozen tot BSP-volksvertegenwoordiger voor het arrondissement Oudenaarde in april 1974 en vervulde dit mandaat tot in april 1977. In de periode april 1974-april 1977 had hij als gevolg van het toen bestaande dubbelmandaat ook zitting in de Cultuurraad voor de Nederlandse Cultuurgemeenschap, die op 7 december 1971 werd geïnstalleerd en de verre voorloper is van het Vlaams Parlement. Hij werd, door de grillen van de apparentering, in 1977 niet herkozen. De conflicten met de partijleiding hadden zich opgestapeld, zodat zijn coöptatie niet bespreekbaar was. Hij hernam volop zijn activiteiten als hoogleraar (tot in 1992) en als gerechtelijk expert.

Ghysbrecht schreef in de jaren 1950-1980 talrijke boeken, onder meer:




</doc>
<doc id="3890137" url="https://nl.wikipedia.org/wiki?curid=3890137" title="Léopold Gillard">
Léopold Gillard

Léopold Joseph Gillard (Namen, 16 december 1843 - Marche-en-Pré, 5 juni 1910) was een Belgisch volksvertegenwoordiger.

Gillard werd doctor in de geneeskunde.

Van 1887 tot 1894 was hij provincieraadslid voor Namen.

Hij werd verkozen tot liberaal volksvertegenwoordiger voor het arrondissement Namen in 1894 en vervulde dit mandaat tot in 1900. In 1909 volgde hij de overleden volksvertegenwoordiger Joseph Fossion op, een mandaat dat het volgend jaar beëindigd werd door zijn eigen dood.



</doc>
<doc id="3890789" url="https://nl.wikipedia.org/wiki?curid=3890789" title="Edouard Gilliaux">
Edouard Gilliaux

Edouard Alexandre Benoît Désiré Gilliaux (Sart-Dames-Avelines, 21 oktober 1853 - Sint-Gillis, 1 oktober 1926) was een Belgisch volksvertegenwoordiger.

Gilliaux was apotheker van beroep. Hij werd een voorman van de middenstandsorganisaties in Brussel.

Hij werd gemeenteraadslid in Sint-Gillis.

In 1894 werd hij verkozen tot volksvertegenwoordiger namens de Parti des Nationaux-Indépendants op de lijst van de katholieke partij voor het arrondissement Brussel en vervulde dit mandaat tot in 1900.




</doc>
<doc id="3891870" url="https://nl.wikipedia.org/wiki?curid=3891870" title="Nederlandse Vereniging tot Afschaffing van Alcoholhoudende Dranken">
Nederlandse Vereniging tot Afschaffing van Alcoholhoudende Dranken

De Nederlandse Vereniging tot Afschaffing van Alcoholhoudende Dranken, vaak kortweg ‘blauwe NV’ of nog korter ‘NV’ genoemd, was een in 1842 opgerichte vereniging van geheelonthouders onder de naam "Nederlandsche Vereeniging tot Afschaffing van Sterken Drank". De vereniging had aanvankelijk een protestants-christelijk karakter, maar kreeg op het einde van de 19e eeuw een meer sociaaldemocratische inslag.

In 1842 werd de "Nederlandsche Vereeniging tot Afschaffing van Sterken Drank" opgericht. In 1844 verkregen de drie oprichters W. Egeling, arts te Haarlem, T.C.R. Huydecoper, predikant te 's-Gravenhage, en J. Stuart, grondbezitter te Velzen, koninklijke toestemming tot het oprichten van de vereniging. Zij werden verkozen tot respectievelijk president, thesaurier en secretaris van de vereniging. Het was de eerste landelijke vereniging die zich richtte tegen het gebruik en misbruik van sterke drank, waaronder alle Nederlandse en buitenlandse gedistilleerde dranken werden verstaan. Uit het buitenland betrof het bijvoorbeeld rum, Franse brandewijn, arak en allerlei likeuren. In Nederland was het met name de jenever die als het kwaad beschouwd werd. 

Drankmisbruik was in die tijd nauw verbonden met de vaak armoedige werk- en woonomstandigheden van de volksklassen, waardoor veel mannen in de drank vluchtten en hun gezinnen daarmee in nog groter en niet alleen financiële problemen brachten. De strijd van de vereniging ging dus niet tegen dranken als bier en wijn. Bier was betrekkelijk goedkoop, in de ogen van sommigen ook gezond, en er werden in sommige plaatsen zelfs bierhuizen opgericht, als een soort remedie tegen het jeneverdrinken.

Vóór de oprichting van de "Nederlandsche Vereeniging tot Afschaffing van Sterken Drank" waren er wel instellingen en verenigingen die met een ruimere doelstelling maar ook vaak uitsluitend regionaal zich richtten tegen het tamelijk wijdverbreide drankmisbruik. Onder andere de Maatschappij tot Nut van 't Algemeen richtte zich al rond 1800 tegen het zogenaamde ‘morgenslokjen’.

De NV was in de periode tot het einde van de negentiende eeuw een overwegend protestants-christelijke organisatie. Later ontstonden in de zeker tot na de Tweede Wereldoorlog sterk verzuilde Nederlandse samenleving allerlei verenigingen voor drankbestrijding op humanistische, communistische, liberale, christelijke en katholieke grondslag. Al die verenigingen samen hadden rond de eeuwwisseling van de negentiende op de twintigste eeuw zeker 20.000 leden.

In de jaren negentig van de negentiende eeuw vonden er belangrijke ontwikkelingen plaats in de Nederlandse Vereniging. Allereerst ontwikkelde de vereniging zich tot een beweging met een meer sociaaldemocratische inslag, min of meer aanleunend aan de SDAP, die immers ook streefde naar verheffing van de arbeidersklasse. Het betekende ook dat de vereniging zich meer ging interesseren voor andere maatschappelijke vraagstukken dan drankmisbruik alleen.

Daarnaast dringt onder invloed van jongere leden steeds meer de opvatting de vereniging binnen dat geheelonthouding een beter middel tot drankbestrijding is. Na de nodige strijd werd de vereniging in 1899 omgezet in een geheelonthoudersvereniging: "de Nederlands(ch)e Vere(e)niging tot Afschaffing van Alcoholhoudende Dranken".

In de jaren daarna zette zich een sterke groei van het ledental van de NV in. Zo telde de vereniging in 1914 meer dan 19.000 leden. Van het verenigingsblad De Blauwe Vaan dat vanaf 1904 wekelijks verscheen, was de oplage in hetzelfde jaar meer dan een miljoen. Na een kleine inzinking in de Eerste Wereldoorlog liep het ledenaantal weer op tot 22.000 in 1922.

Daarna zette een daling in die zich in en na de Tweede Wereldoorlog in snel tempo doorzette onder invloed van sterk veranderende maatschappelijke toestanden, wat in leidde tot een fusie met de Snelverkeers Onthouders Vereniging (SOV) en de Nederlandse loge van de Internationale Orde van Goede Tempeliers (IOGT). De fusievereniging ging verder als de Algemene Nederlandse Drankbestrijders Organisatie (ANDO) met als verenigingsblad Nuchter Bekeken.

Het aantal leden van de ANDO bedroeg in 2014 nog slechts enkele honderden, voornamelijk ouderen.

Rond 1900 werd de behoefte onder jongeren van alle gezindten en overtuigingen aan een eigen al of niet zelfstandige jeugdorganisatie steeds groter. Zo ontstond in 1906 de Kwe(e)kelingen Geheelonthoudersbond (KGOB), waarin de idee van geheelonthouding sterk symbolisch was voor het ideaal van een totale vernieuwing van mens en maatschappij en een rechtvaardiger samenleving zonder armoede en ellende. In 1912 werd de Jongelieden Geheelonthouders Bond (JGOB) opgericht die zich, anders dan de KGOB, ook richtte op de niet-studerenden en de arbeidersjeugd.

Beide verenigingen (er waren ook andere jeugdbonden) vonden geen genade in de ogen van de Nederlandse Vereniging tot Afschaffing van Alcoholhoudende Dranken, die een gevaar zag in ‘ongeleide’ zelfstandige jeugdbonden. Omdat er toch behoefte was aan een jeugdbond werd In 1919 de Jeugdbond voor Onthouding (JVO) opgericht, waarbij de NV een flinke vinger in de pap hield via een oudere die als leider zitting had in elk afdelingsbestuur. De JVO die met name in Friesland veel aanhang kreeg, groeide in korte tijd tot een bloeiende vereniging met ongeveer 5000 leden.

Vergelijkbaar met de oprichting van de JVO was in 1920 het ontstaan van de sociaaldemocratische Arbeiders Jeugd Centrale (AJC) als jongerenbond van de SDAP. De AJC probeerde enkele malen tot een fusie te komen met de JVO, maar die pogingen liepen aanvankelijk op niets uit. Na de Tweede Wereldoorlog kwam het er ten slotte toch van, al was er vooral in Friesland bij de JVO veel weerstand. Veel JVO-leden die zich niet wilden binden aan een bepaalde partijpolitiek, verlieten de fusievereniging en stichtten de Vrije Jeugdbeweging (VJB) die, zoals de JVO vroeger, een nauwe band onderhield met de NV. In 1950 ging de gedecimeerde JGOB in de VJB op.
Omstreeks 1970 werden zowel AJC als VJB opgeheven.

Blauw was de kleur van de drankbestrijdingsorganisaties, ook internationaal. Bij bijeenkomsten en in optochten werden blauwe vlaggen meegedragen. Leden van geheelonthoudersverenigingen droegen vaak een blauw insigne, een blauwe knoop, en werden ook vaak aangeduid als ‘ridders van de blauwe knoop’ of ‘blauwe knopers’. Waarom de kleur blauw voor het ideaal van drankbestrijding en geheelonthouding gebruikt werd, is niet bekend.



</doc>
<doc id="3892066" url="https://nl.wikipedia.org/wiki?curid=3892066" title="Monne de Wit">
Monne de Wit

Monne de Wit (Zaandam, 23 september 1945) is een voormalig voetballer van Telstar. Na zijn voetbalcarrière was De Wit onder meer fysiotherapeut van het Nederlands elftal.

Monne de Wit begon met voetballen bij ZVV uit Zaandam. In 1968 brak de Wit door bij Telstar. Hij speelde tien seizoenen lang met Telstar in de eredivisie. De Wit speelde veelal op het middenveld. Na de degradatie in 1978 zette De Wit een punt achter zijn actieve voetballoopbaan.

In 1979 trad hij in dienst van de KNVB. In die periode was De Wit onder meer fysiotherapeut van het Nederlands elftal bij de Mini WK in Uruguay en het jeugd WK van 1983 in Mexico. Maar het absolute hoogtepunt was natuurlijk het Europees Kampioenschap in 1988 waar De Wit onderdeel uitmaakte van de begeleidingsstaf van Oranje dat het toernooi op haar naam schreef.
Na zijn dienstverband bij de KNVB was De Wit vijf jaar lang fysiotherapeut bij PSV. In 1994 startte hij zijn eigen fysiotherapiepraktijk in Naarden.



</doc>
<doc id="3892667" url="https://nl.wikipedia.org/wiki?curid=3892667" title="Carbachol">
Carbachol

Carbachol of Carbacholinium is een direct werkend parasympathicomimeticum dat aan de acetylcholinereceptor bindt en activeert. Het wordt voornamelijk nog in de oogheelkunde gebruikt, maar de stof heeft ook oraal een gelijksoortige werking als pilocarpine. Het geneesmiddel is sinds 1933 in de handel.



</doc>
<doc id="3892896" url="https://nl.wikipedia.org/wiki?curid=3892896" title="Volksbond tegen Drankmisbruik">
Volksbond tegen Drankmisbruik

De Volksbond tegen Drankmisbruik werd in 1875 door Louis Philippona opgericht als de Multapatior's Bond ter bestrijding van bedwelmende dranken. In 1882 werd de naam veranderd in Volksbond, Vereeniging tegen Drankmisbruik. 

Louis Philippona (1827-1879) werd in Rotterdam geboren, maar groeide na het overlijden van zijn vader op in een kostschool in Roosendaal en een klooster in Uden. In 1863 begon zijn loopbaan als journalist, eerst bij de liberale Nieuwe Noordbrabander, in 1868 bij het Handelsblad. Hij schreef onder de naam Multapatior (vertaling: ik lijd veel). Hij was zeer sociaal bewogen en richtte in 1875 de Multapatior Bond op. Na zijn overlijden werd hij opgevolgd door mr H. Goeman Borgesius.

De naam van de bond werd al gauw vereenvoudigd. Doel was door opvoeding en ontwikkeling van het volk het drankmisbruik te bestrijden. Er werden koffiehuizen, wacht- en schaft-lokalen opgericht, waar alcoholvrije dranken te verkrijgen waren. Ook werd aandacht geschonken aan lichamelijke activiteiten en het stimuleren van hobby's. Er werden lezingen gegeven en bibliotheken opgericht. 

De bond had in 1875 vijf afdelingen, in 1878 waren er al zeventien afdelingen bijgekomen. De nieuwe voorzitter, Goeman Borgesius, was tevens lid van de Tweede Kamerlid voor de Liberale Unie. Hij gaf de aanzet tot de standkoming van het drank-vergunnigenstelsel.

In het begin van de 20ste eeuw werd vooral veel aandacht geschonken aan het gezin. Vaak waren er financiële problemen door het drankgebruik van de vader. Er kwamen kooklessen en kookboeken om te leren goedkope maar gezonde maaltijden te maken. Er werden woningbouwverenigingen opgericht en volkstuintjes ter beschikking gesteld.

Na de Tweede Wereldoorlog nam het alcoholgebruik weer toe. In 1969 werd het eerste alcoholvrije wegrestaurant geopend. Toen de Volksbond zijn eeuwfeest vierde en het predicaat Koninklijk kreeg verleend, waren er 300 kantines die door de bond beheerd werden. De omzet was onder meer 48.000.000 kopjes koffie per jaar.

In 1972 werd de Volksbond België opgericht, die ook alcoholvrije wegrestaurants oprichtte, maar in België waren financiële problemen waardoor de bond daar in 1986 weer werd opgeheven.

Tegenwoordig is de bond opgesplitst in enkele zelfstandige organisaties, zoals de Stichting Volksbond Amsterdam en de Stichting Volksbond Rotterdam.
De Volksbond was ook actief betrokken bij de opvang van oud KNIL-militairen in tehuizen zoals Bronbeek te Arnhem en het "Grijze Huis" te Putten. Het Grijze Huis had een groot exploitatietekort en werd gesloten en in 1973 afgebroken. De bewoners werden overgeplaatst naar Bronbeek.

Bestuursleden waren onder meer:


</doc>
<doc id="3893043" url="https://nl.wikipedia.org/wiki?curid=3893043" title="Willem Egeling">
Willem Egeling

Willem Egeling (Hemmen, 13 augustus 1791 - Renkum, 12 januari 1858) was een Nederlandse arts en drankbestrijder. Hij was de oprichter en eerste voorzitter van de Nederlandsche Vereeniging tot Afschaffing van Sterken Drank.

Egeling werd in 1791 in het Gelderse Hemmen geboren als zoon van de predikant Lukas Egeling en Martina Adriana van Vloten. Hij studeerde vanaf 1806 geneeskunde aan de Universiteit Leiden en promoveerde aldaar in 1813. Hij vestigde zich als arts in Uithoorn en na zich gekwalificeerd te hebben in de verloskunde, begon hij in 1817 een praktijk in Haarlem. Tot 1853 was hij in deze plaats als geneesheer werkzaam. Bekend werd Egeling door zijn activiteiten als drankbestrijder. In 1842 richtte hij samen met T.C.R. Huydecoper, predikant te 's-Gravenhage, en J. Stuart, grondbezitter te Velzen, de Nederlandsche Vereeniging tot Afschaffing van Sterken Drank op. Deze vereniging verkreeg in 1844 koninklijke goedkeuring. Egeling werd gekozen tot president van de vereniging.

Egeling trouwde op 26 juni 1823 te Amsterdam met Johanna Maria van Vloten. Uit hun huwelijk werden een zoon en vijf dochters geboren. Hij overleed in januari 1858 op 66-jarige leeftijd in 



</doc>
<doc id="3893602" url="https://nl.wikipedia.org/wiki?curid=3893602" title="Chromista">
Chromista

De Chromista (ook wel "Heterokontae") vormen een in de taxonomie niet meer erkend rijk, waarvan de omgrenzing in de loop van de tijd is veranderd. De fotosynthetische soorten hadden een niet-groene kleur, zoals bruin en goudkleurig.

De volgende groepen werden min of meer gelijkgesteld, hoewel de opvattingen daarover in de loop van de tijd sterk veranderd zijn: "Chromista" ≈ "Stramenopila" ≈ "Heterokonta" ≈ "Chromobionta".

In 1914 werden fotosynthetische en niet-fotosynthetische soorten verenigd onder de informele naam "chromofyten" op grond van hun kenmerkende beweeglijke cellen: met twee flagellen waarvan een naar voren gericht was en een zweephaar-flagel naar achteren. De afdeling (of fylum) Chromophyta werd in 1962 omschreven.

Het rijk Chromista werd in 1989 door Cavalier-Smith opgesteld en omvatte de Heterokonta en de Eukaryomonada: alle organismen met chlorofyl a en chlorofyl c, en hun niet-fotosynthetische verwanten. Omstreeks deze tijd werd ook gespeculeerd over de groep van de alveolaten, waarvan de verwantschap met de Heterokonta steeds duidelijker werd. Het bleek een monofyletische groep te vormen, die weer zwak verwant was met de Eukaryomonada.

In het eerste decennium van de 21e eeuw wordt de verwantschap van de Rhizaria met de Chromalveolata erkend met het opstellen van de RAS- of SAR-groep (afkorting van Rhizaria-Alveolata-Stramenopiles). Deze clade werd geformaliseerd onder de naam Harosa, die weer een zustergroep is van de Hacrobia (Haptomonada + Cryptomonada).

De Harosa en de Hacrobia vormen nu de twee zustergroepen binnen de supergroep Chromalveolata.
Voor de plaats van de Chromalveolata in de stamboom van het leven, zie onderstaande samenvatting:


</doc>
<doc id="3893606" url="https://nl.wikipedia.org/wiki?curid=3893606" title="Nervus obturatorius">
Nervus obturatorius

De nervus obturatorius in de menselijke anatomie is een zenuw die ontspringt uit de plexus lumbaris, een netwerk van zenuwen in het onderste gedeelte van de rug. De nervus obturatorius verzorgt de bezenuwing van de adductoren, een groep spieren in het bovenbeen: de musculus pectineus, de musculus gracilis en de musculus adductor longus/brevis/magnus.

De nervus obturatorius daalt na de aftakking van de plexus lumbaris achter de musculus psoas major, loopt door het kleine bekken en loopt via een zenuwkanaal in de dij. Daar is een aftakking van motorische zenuwen naar de musculus obturatorius externus alvorens de hoofdtak zelf zich vertakt in twee takken, een voorste en een achterste tak, van elkaar gescheiden door de korte dijaanvoerder.


</doc>
<doc id="3894226" url="https://nl.wikipedia.org/wiki?curid=3894226" title="Hector Goemans">
Hector Goemans

Hector Goemans (Leuven, 10 oktober 1915 - Gerona, 3 augustus 1984) was een Belgisch arts en politicus voor achtereenvolgens de Vlaamse Concentratie, de CVV, de Volksunie en ten slotte het Vlaams Blok.

Zoon van Lodewijk Goemans, promoveerde hij in 1940 tot doctor in de geneeskunde aan de Katholieke Universiteit Leuven. Hij nam als student deel aan de acties ondernomen door Flor Grammens. Tijdens de Tweede Wereldoorlog werd hij arts voor de Vlaamse arbeiders die voor de "Organization Todt" werkten in Duitsland en in Frankrijk. Na de oorlog zat hij vijftien maanden in de gevangenis. Hij vestigde zich vervolgens als huisarts in Berchem.

Hij werd actief in de Vlaamse Concentratie en nadien in de Volksunie. Hij werd ook actief in de Vlaamse Militanten Orde (VMO) en was lid van de adviesraad van deze organisatie. Hij nam deel aan acties in de Voerstreek en tijdens de mijnstakingen in Zwartberg. Hij was arrondissementeel voorzitter van de Volksunie Antwerpen (1961-1964) en werd gemeenteraadslid in Berchem (1964-1982). In 1965 werd hij verkozen tot volksvertegenwoordiger voor het arrondissement Antwerpen en vervulde dit mandaat tot in 1977. In 1977-1978 was hij ook nog senator.

In de periode december 1971-december 1978 had hij als gevolg van het toen bestaande dubbelmandaat ook zitting in de Cultuurraad voor de Nederlandse Cultuurgemeenschap, die op 7 december 1971 werd geïnstalleerd en de verre voorloper is van het Vlaams Parlement.

Het Egmontpact deed hem breken met de Volksunie en aansluiten bij het Vlaams Blok. Hij was toen echter politiek nog weinig actief.


</doc>
<doc id="3894322" url="https://nl.wikipedia.org/wiki?curid=3894322" title="Giuseppe De Notaris">
Giuseppe De Notaris

Giuseppe De Notaris (Milaan, 18 april 1805 - Rome, 22 januari 1877) was een Italiaans botanicus, die zich specialiseerde in de studie van cryptogamen.

Hij studeerde medicijnen aan de universiteit van Pavia en behaalde zijn diploma in 1830. Hij wijdde zich vanaf 1832 echter aan de plantkunde. Hij werd aangesteld aan de botanische tuin van Turijn in 1836 en enkele jaren later werd hij hoogleraar plantkunde en directeur van de botanische tuin aan de universiteit van Genua (1839). In 1872 werd hij hoogleraar plantkunde aan de universiteit van Rome.

Op taxonomisch gebied stelde hij onder meer de ascomycetenfamilie Hypocreaceae voor (1845) en beschreef de ascomycetengeslachten "Acanthostigma", "Bacidia", "Buellia", "Hypoderma" en "Rosellinia". Hij is ook de binominale auteur van orchideeënsoorten waaronder de vergeten tongorchis ("Serapias neglecta"). Samen met Antonio Bey Figari beschreef hij een aantal soorten uit de familie der Poaceae.

Soorten met het epitheton "notarisiana" of "notarisii" zijn naar hem genoemd.


Hij schreef ook bijdragen voor het standaardwerk "Erbario Crittogamico Italiano" (1858-1885).



</doc>
<doc id="3894887" url="https://nl.wikipedia.org/wiki?curid=3894887" title="Dirkje Postma">
Dirkje Postma

Dirkje (Sjoukje) Postma (Nij Beets, 1951) is een emeritus hoogleraar Pathofysiologie van de Ademhaling van de Rijksuniversiteit Groningen en het Universitair Medisch Centrum Groningen. Ze is bekend vanwege haar onderzoek op het gebied van astma en COPD. Haar onderzoeken hebben ertoe geleid dat artsen het verschil tussen deze twee aandoeningen kunnen vaststellen. Tevens is ze lid van de gezondheidsraad.

Postma voltooide haar opleiding geneeskunde in 1978 waarna ze zich specialiseerde tot longarts. In 1984 studeerde zij af en in datzelfde jaar promoveerde ze op het proefschrift "Reversibility of chronic airflow obstruction". Ze schreef haar proefschrift tijdens haar studie medicijnen. Na haar promoveren werkte ze voor het Astmafonds. Namens het Astmafonds kreeg ze aan aanstelling als bijzonder hoogleraar aan de Rijksuniversiteit Groningen. In 1998 werd ze aangesteld als gewoon hoogleraar Pathofysiologie van de Ademhaling. Op 1 april 2016 ging Dirkje Postma met emeritaat. 

Postma doet onderzoek op het gebied van astma en COPD. Ze publiceert onder andere in de wetenschappelijke tijdschriften " New England Journal of Medicine" en " de Lance". Postma heeft meer dan 600 artikelen gepubliceerd. Daarnaast is ze gastspreker op congressen, onder andere voor het "Imperial College London". Onderzoek van Postma heeft gezorgd dat steroïden gebruikt worden om de symptomen van astma te bestrijden. Miljoenen mensen met astmatische klachten zijn gebaat geweest bij dit onderzoek.

Haar onderzoek heeft onder andere als resultaat gehad dat er onderscheid gemaakt kan worden tussen COPD en astma. Haar onderzoek richt zich op de genetische achtergrond. Postma heeft samen met collega-onderzoekers bijvoorbeeld ontdekt dat genvarianten die voorkomen bij mensen met een allergie ook voorkomen bij mensen die aan astma lijden of bij mensen die een verhoogd risico op een hartinfarct hebben. Dit wordt onderzocht door groepen mensen genetisch te screenen. Dankzij deze methode kunnen er verbanden gelegd worden tussen verschillende soorten ziektes.

In 1995 ontving Postma de Aletta Jacobsprijs en in 2000 ontving ze de Spinozapremie die haar in staat stelde om haar onderzoek te financieren. In datzelfde jaar trad ze (als tweede vrouw in Nederland) toe tot de Koninklijke Nederlandse Akademie van Wetenschappen. Ze is lid van de sectie geneeskunde, die weer onder de afdeling natuurkunde valt.
In mei 2015 ontving zij, als eerste niet-Amerikaanse, de prestigieuze "Trudeau Medal" die jaarlijks door de American Lung Association wordt toegekend aan diegenen die een grote wetenschappelijke bijdrage leveren aan de preventie of behandeling van longziekten.
In 2007 werd Postma benoemd tot Akademiehoogleraar en in 2009 ontving ze de "presidential award" van de European Respiratory Society.
In 2012 ontving ze een eredoctoraat van de Universiteit van Sheffield en in 2013 ontving ze een eredoctoraat van de Universiteit van Lund voor haar onderzoek en haar pionierswerk. Bij haar afscheid als hoogleraar ontving zij de internationale "Thomassen à Thuessinkpenning" wegens haar buitengewone betekenis voor het UMCG en voor de geneeskunde. De penning is ontworpen en vervaardigd door kunstenaar Jan Steen. Het Longfonds eerde haar door een nieuwe subsidie voor veelbelovende jonge onderzoekers te introduceren: de "Dirkje Postma Talent Award".



</doc>
<doc id="3894963" url="https://nl.wikipedia.org/wiki?curid=3894963" title="Jan Vandenbroucke">
Jan Vandenbroucke

Jan Paul Vandenbroucke (Leuven, 8 maart 1950) is een geneeskundige, methodoloog en epidemioloog.
Hij heeft geneeskunde aan de KU Leuven gestudeerd en filosofie en epidemiologie aan Harvard.

Sinds 1987 is Vandenbroucke hoogleraar in de klinische epidemiologie aan de Universiteit Leiden.
Sinds 1996 is hij lid van de Koninklijke Nederlandse Akademie van Wetenschappen (sectie geneeskunde).
In 2006 werd hij benoemd tot Akademiehoogleraar.



</doc>
<doc id="3895557" url="https://nl.wikipedia.org/wiki?curid=3895557" title="National Library of Medicine">
National Library of Medicine

National Library of Medicine (NLM) ("United States National Library of Medicine" of "Nationale Medische Bibliotheek") is een nationale bibliotheek in Bethesda (Maryland) en is 's werelds grootste medische bibliotheek.

National Center for Biotechnology Information (NCBI) is een onderdeel van NLM en de NLM zelf is weer onderdeel van National Institutes of Health (NIH).
In 1879 publiceerde de NLM de "Index Medicus", waarvan de laatste op papier geprinte versie in 2004 verscheen.
De NLM publiceert online databanken en zoekmachines zoals PubMed, MedlinePlus en Entrez.
"Medical Subject Headings" (MeSH) is ook een uitgave van de National Library of Medicine, die in 1954 voor het eerst werd uitgegeven.




</doc>
<doc id="3895571" url="https://nl.wikipedia.org/wiki?curid=3895571" title="Antoine Goffin">
Antoine Goffin

Marie Joseph Gérard "Antoine" Goffin (Velm, 5 april 1900 - 4 maart 1974) was een Belgisch volksvertegenwoordiger.

Goffin promoveerde tot doctor in de geneeskunde (1924) aan de Katholieke Universiteit Leuven.

In 1950 werd hij verkozen tot PSC-volksvertegenwoordiger voor het arrondissement Hoei-Borgworm. Hij vervulde dit mandaat tot in 1958.




</doc>
<doc id="3895595" url="https://nl.wikipedia.org/wiki?curid=3895595" title="Georges Goffin">
Georges Goffin

Georges Victor Goffin (Aat, 26 november 1867 - Oostende, 24 september 1960) was een Belgisch senator.

Goffin promoveerde tot doctor in de geneeskunde. Hij vestigde zich als arts in Aat.

In 1907 werd hij verkozen tot gemeenteraadslid en van 1913 tot 1919 was hij schepen van Aat.

In 1933 werd hij socialistisch provinciaal senator voor de provincie Henegouwen, in opvolging van de overleden Jules Lekeu. Hij vervulde dit mandaat tot in 1936.



</doc>
<doc id="3896118" url="https://nl.wikipedia.org/wiki?curid=3896118" title="Runderteek">
Runderteek

De runderteek ("Rhipicephalus microplus", vroeger "Boophilus microplus") is een teek die parasiteert op verschillende soorten vee en wilde dieren: runderen, paarden, ezel, schapen, geiten, herten, varkens, honden. De teek veroorzaakt jaarlijks miljarden euro's schade wereldwijd.

De runderteek heeft een cirkelvormig peritreem. Het mannetje heeft twee anale platen met scherpe punten.

De teek komt voor in Azië, delen van Australië, Madagaskar, het zuidoosten van Afrika, de Caraïben, Zuid- en Centraal-Amerika en Mexico. In de Verenigde Staten is hij uitgeroeid, behalve op enkele plekken bij de Mexicaanse grens.


</doc>
<doc id="3896218" url="https://nl.wikipedia.org/wiki?curid=3896218" title="Connexivum">
Connexivum

Het connexivum is de vlakke, teruggeslagen of verticale rand van de buik, te zien bij de Heteroptera (wantsen). Het wordt veroorzaakt door vergroting van delen van de buik die samen een laterale rand vormen. 
Bij veel wantsensoorten, is het connexivum gestreept of gevlekt langs de randen.
De naam komt uit het Latijn, connexus, voltooid deelwoord van connecto, samenvoegen.


</doc>
<doc id="3896538" url="https://nl.wikipedia.org/wiki?curid=3896538" title="H7N9">
H7N9

H7N9 is een variant van het vogelgriepvirus.
Het virus dook voor het eerst op in China in maart 2013. Het virus dook ook op in Taiwan en Hongkong.

De symptomen gelijken op die van gewone griep. Het verloop van de ziekte is vaak vrij ernstig, veel patiënten krijgen complicaties zoals longontsteking. Het virus wordt, net als H5N1 als 'een van de dodelijkste in zijn soort' gezien. Overigens is onbekend, net als aanvankelijk bij H5N1, hoeveel mensen de infectie subklinisch doormaken. De dodelijkheid wordt ingeschat naar rato van die patiënten, die het virus ziek genoeg maakte om naar een arts te gaan. Er is dus sprake van een mogelijkerwijs grote bias in de overlijdensstatistiek.

Op 26 december 2013 werden 148 gevallen gemeld van H7N9, 48 patiënten overleden aan het virus. In juni 2014 is het aantal gevallen opgelopen tot 450, waarvan er 165 overleden. De meeste mensen werden besmet na direct contact met pluimvee. Het virus is nauwelijks overdraagbaar van mens op mens.
Opmerkelijk is dat met H7N9 besmette vogels geen of weinig ziekteverschijnselen vertonen, dit in tegenstelling tot H5N1. Het lijkt zich makkelijker van vogel op mens te verspreiden dan andere vogelgriepvirussen.



</doc>
<doc id="3896841" url="https://nl.wikipedia.org/wiki?curid=3896841" title="Paul Stoffels">
Paul Stoffels

Paul Stoffels (Turnhout, 8 maart 1962) is een Belgisch medicus en chief scientific officer van de Amerikaanse multinational Johnson & Johnson, die eveneens de "Janssen Pharmaceutical Companies of Johnson & Johnson", de divisie farmacie van J&J leidt.

Stoffels studeerde geneeskunde aan de Universiteit Hasselt en de Universiteit Antwerpen. Aanvullend specialiseerde hij zich in infectieziekten en tropische geneeskunde aan het Antwerps Prins Leopold Instituut voor Tropische Geneeskunde. Als dokter-onderzoeker bestudeerde hij gedurende drie jaar hiv/aids in Afrika waar hij Peter Piot leerde kennen. 

In 1991 keerde hij terug naar België waar hij bij Janssen Pharmaceutica het onderzoek naar Hiv medicatie leidde. In 1993 werd hij gepromoveerd tot directeur klinisch Onderzoek en ontwikkeling voor de infectieziekten en dermatologie. In 1995 werkte hij samen met Rudi Pauwels in die laatste zijn biotechbedrijf Tibotec. In 1995 verliet hij Janssen Pharmaceutica om samen met Pauwels mede-oprichter te worden van het biotechbedrijf Virco. In 1997 fungeerde hij als voorzitter van Tibotec en bedrijfsleider van Virco. De twee bedrijven fuseerden in 2001 tot Tibotec-Virco. 

Toen Johnson & Johnson Tibotec-Virco overkocht in april 2002, werd hij groepsvoorzitter van de globale virologie-eenheid bij Johnson & Johnson. Momenteel is Stoffels voorzitter van de farmaceutische groep van Johnson & Johnson, "Janssen Pharmaceutical Companies of Johnson & Johnson".

Hij zetelt als lid in het Johnson & Johnson Executive Committee and Management Committee. Stoffels wordt gerekend tot de meest invloedrijke personen binnen de biofarmacie.


</doc>
<doc id="3897060" url="https://nl.wikipedia.org/wiki?curid=3897060" title="Ranbaxy">
Ranbaxy

Ranbaxy ("Ranbaxy Laboratories Limited") is een farmaceutisch bedrijf dat werd opgericht in India. Het bedrijf exporteert zijn producten naar 125 landen en heeft in 8 landen fabrieken. De omzet in 2012 was 2,3 miljard dollar waarvan 1 miljard in de USA. In juni 2008 nam de Japanse farmaceutische onderneming "Daiichi Sankyo" een meerderheidsbelang (50,1%) in Ranbaxy, door circa 4,6 miljard dollar te betalen en het was sinds 2011 voor 63,4% eigenaar van het bedrijf. Op 7 april 2014 nam het Indiase bedrijf Sun Pharmaceutical Ranbaxy weer over middels een bod op alle uitstaande aandelen, een transactie van 4 miljard dollar. Hiermee ontstond het grootse farma bedrijf in India en de vijfde generieke producent ter wereld.

Ranbaxy werd opgericht door Ranbir Singh en Gurbax Singh in 1937 als distributeur voor een Japans bedrijf genaamd Shionogi. De naam Ranbaxy is een samenvoeging van de namen van haar eerste eigenaren "Ran"bir and Gur"bax". Bhai Mohan Singh kocht het bedrijf in 1952 van zijn neven Ranbir en Gurbax, waarna het bedrijf op grotere schaal ging opereren.

In 1998 exporteerde Ranbaxy voor het eerst naar de Verenigde Staten, 's werelds grootste farmaceutische markt en nu de grootste markt voor Ranbaxy.

Het merendeel van de producten zijn generieke geneesmiddelen die kunnen worden geproduceerd en gedistribueerd zonder vergunning van de oorspronkelijke fabrikant, omdat de octrooien op dergelijke geneesmiddelen zijn verlopen.

In de periode 2004-2005 traden Dinesh Thakur en Rajinder Kumar, twee medewerkers van Ranbaxy in India, als klokkenluiders naar buiten. Ze meldden geknoei bij de fabricage van geneesmiddelen en testrapporten. Thakur ging naar de Verenigde Staten waar hij contact op nam met de Food and Drug Administration (FDA), die daarop een onderzoek naar zijn beweringen zijn gestart. Hij ontving bijna 50 miljoen dollar voor zijn actie. Als gevolg hiervan schreef de FDA twee aanmaningsbrieven naar Ranbaxy Laboratories Ltd en legde een import-waarschuwing voor generieke medicijnen geproduceerd door twee fabrieken in India.

In december 2007 verloor de Koninklijke Nederlandse Maatschappij ter bevordering der Pharmacie (KNMP) een rechtszaak om de preferente aanwijzing door 19 zorgverzekeraars van simvastatine van Ranbaxy te voorkomen. In het geding was de poster: ""Slikt u alles van uw zorgverzekeraar"".

In 2008 heeft een grote prijsdaling van generieke medicijnen plaatsgevonden die begon met een forse prijsverlaging van simvastatine van Ranbaxy. Het werd een zogenoemd voorkeursmedicijn. Later in 2008 halveerden de prijzen van de hele groep van generieke geneesmiddelen, maar er waren in dat jaar al veel vraagtekens bij de kwaliteit van juist deze Indiase medicijnen.
Op 8 februari 2012 werden in Nederland vier partijen van Pantoprazol teruggeroepen als gevolg van de aanwezigheid van onzuiverheden. In 2010 kreeg het simvastatine van Ranbaxy nog het voordeel van de twijfel.

Op 23 januari 2014 besteedde het programma Nieuwsuur aandacht aan de problemen van de firma en maakte zich publiekelijk grote zorgen over het preferentiebeleid van de grote zorgverzekeraars met betrekking tot hun voorkeur voor Ranbaxy producten, die worden geleverd via "Focus Farma". Diezelfde dag verbood de Inspectie voor de Gezondheidszorg (IGZ) net als de FDA de import van grondstoffen uit Toansa, één van de locaties van Ranbaxy in India. In Nieuwsuur stond inspecteur Josée Hansen van de IGZ een dag later met haar mond vol tanden toen ze de vraag kreeg of dat het doosje tabletten met Ranbaxy erop met Ranbaxy-grondstof erin nog wel mocht worden afgeleverd? De FDA had namelijk alles uit Toansa verboden, grondstoffen en producten.
Op 27 januari 2014 gaf de IGZ op haar webpagina antwoord op veelgestelde vragen. Een dag later riep het Nederlands Huisartsen Genootschap (NHG) artsen abusievelijk op bij een recept voor een generiek geneesmiddel te vermelden: ""Geen Ranbaxy"". De KNMP hield vragen over voor de IGZ.

Op 5 juni 2014 maakte IGZ bekend dat een Europese onaangekondigde inspectie in Toansa goed was verlopen. Het verbod op grondstoffen en producten vanuit die locatie werd tijdelijk opgeheven.

Op 9 november 2012 stopte Ranbaxy de fabricage en riep 41 partijen atorvastatine terug vanwege glassplinters in verpakkingen.

In mei 2013 kreeg het bedrijf een boete van 500 miljoen dollar wegens het verstrekken van vervalste data en het verkopen van vervalste geneesmiddelen .

In september 2013 werden opnieuw problemen gemeld. Een daarvan was dat er een menselijke haar in een tablet gevonden werd, dat er olievlekken op andere tabletten zaten en dat de toiletten in de fabriek zonder stromend water waren.

De FDA legde het bedrijf op 16 september een verbod op om geneesmiddelen uit de Mohali fabriek te verkopen .

De FDA heeft het volledig historisch dossier openbaar gemaakt met betrekking tot Ranbaxy.


</doc>
<doc id="3898063" url="https://nl.wikipedia.org/wiki?curid=3898063" title="Tabaksringvlekvirus">
Tabaksringvlekvirus

Het tabaksringvlekvirus (afgekort als TRSV, van het Engelse "tobacco ringspot virus") is een plantenvirus dat verschillende soorten planten aantast. Het virus behoort tot het geslacht Nepovirus uit de familie Secoviridae. Het virus kan door verschillende diersoorten worden overgebracht zoals nematoden, varroamijten en honingbijen. Daarnaast kan het virus via sap van een besmette plant of via besmette zaden worden verspreid. 

TRSV werd in 1927 voor het eerst waargenomen in tabaksvelden in de Amerikaanse staat Virginia. Vandaar het woord tabak in de naam. Het virus heeft een breed scala aan gastheren waaronder verschillende agrarische gewassen maar ook wilde planten. De naam "ringvlek" komt van het meest voorkomende symptoom, de geelgroene ringvlekken op de bladeren van de geïnfecteerde planten. Na verloop van tijd sterven de cellen rond deze ringvlekken af. 

In sommige gebieden heeft het tabaksringvlekvirus plantentelers genoodzaakt om met het kweken van de getroffen gewassen te stoppen.

Afgebeeld zijn de symptomen van het tabaksringvlekvirus in een "Zamia furfuracea", de palmvaren. Wanneer de eingvlekken met Azuur A (een nucleïnezuur) gekleurd worden, worden twee typen inkapseling op bladeren gevonden: vacuolaire en kristalloïde inkapseling.


</doc>
<doc id="3898085" url="https://nl.wikipedia.org/wiki?curid=3898085" title="Cobicistat">
Cobicistat

Cobicistat (INN, in de ontwikkelingsfase bekend als GS-9350) is een geneesmiddel dat als onderdeel van HAART gebruikt wordt voor de behandeling van hiv. Het middel wordt op de markt gebracht door Gilead Sciences.

Cobicistat heeft zelf geen hiv-remmende werking, maar is net als ritonavir een zogenaamde "booster". Het middel remt leverenzymen die zorgen voor de afbraak van andere geneesmiddelen, waaronder de integraseremmer elvitegravir. Door cobicistat te combineren met elvitegravir kan van het laatste middel een lagere dosis gegeven worden; hierdoor wordt de therapeutische werking verhoogd, terwijl minder bijwerkingen te verwachten zijn.

Cobicistat is onderdeel van de vaste dosiscombinatie elvitegravir/cobicistat/emtricitabine/tenofovir disoproxil (merknaam "Stribild"), een eenmaal daags in te nemen tablet. Stribild werd in augustus 2012 goedgekeurd door de FDA voor gebruik in de Verenigde Staten; in mei 2013 verleende het EMA een vergunnig voor toepassing in de Europese Unie. In 2015 kwamen daarbij nog twee combinatietabletten van Cobicistat en een proteaseremmer op de markt. Dit betreft Evotaz (atazanavir + cobicistat) en Rezolsta (EU)/Prezcobix (VS) (darunavir + cobicistat).

Cobicistat is een remmer van enzymen van het cytochroom P450-enzymsysteem, waaronder het belangrijke subtype CYP3A4. Daarnaast verhoogt het de opname van diverse hiv-remmers doordat het transporteiwitten in de ingewanden remt.


</doc>
<doc id="3898338" url="https://nl.wikipedia.org/wiki?curid=3898338" title="Elvitegravir">
Elvitegravir

Elvitegravir (INN, ook bekend als EVG, en in de ontwikkelingsfase als GS-9137) is een geneesmiddel dat als onderdeel van HAART gebruikt wordt voor de behandeling van hiv. Het middel is ontwikkeld door Gilead Sciences, die hiervoor in maart 2008 licentie verkreeg van Japan Tobacco.

Binnen de hiv-remmers behoort elvitegravir tot de klasse van de integraseremmers. Integrase is een retroviraal enzym dat ervoor zorgt dat hiv-DNA in het DNA van de geïnfecteerde cel geïntegreerd wordt. Door integrase aan te vallen remt elvitegravir de vermenigvuldiging van hiv, waardoor de infectie (bij therapeutisch succes blijvend) onderdrukt wordt. Het geneest de hiv-infectie echter niet; zodra met antiretrovirale medicatie wordt gestopt, zal het virus opnieuw de kop op steken.

Elvitegravir wordt altijd toegediend in combinatie met een "booster". Een booster vertraagt de afbraak van een geneesmiddel door specifieke leverenzymen te remmen. Hierdoor kan met een lagere dosis van het middel volstaan worden. Boosters die in combinatie met elvitegravir gebruikt kunnen worden zijn cobicistat en ritonavir.

Elvitegravir was als eerst beschikbaar als onderdeel van de vaste dosiscombinatie elvitegravir/cobicistat/emtricitabine/tenofovir disoproxil (merknaam "Stribild"). Dit middel werd in augustus 2012 goedgekeurd door de FDA (Verenigde Staten) en in mei 2013 door het EMA (Europese Unie). In november 2013 verleende het EMA bovendien een registratie voor elvitegravir in tabletten van 85 en 150 mg. Terwijl Stribild alleen is geregistreerd voor therapie-naïeve patiënten (die nog niet eerder andere hiv-remmers hebben gebruikt), is elvitegravir als los middel (merknaam "Vitekta") primair bedoeld voor patiënten bij wie eerdere behandeling gefaald heeft.

Elvitegravir is (na raltegravir) de tweede integraseremmer op de markt voor de behandeling van hiv. 


</doc>
<doc id="3899123" url="https://nl.wikipedia.org/wiki?curid=3899123" title="H7N7">
H7N7

H7N7 is een variant van het vogelgriepvirus (Influenza A). Het virus kan via vogels overgaan op mensen. Daarnaast is H7N7 ook waargenomen bij varkens, zeehonden, paarden en muizen. 

Het virus is dodelijk voor vogels. De symptomen bij mensen waren meestal vrij mild, vergelijkbaar met die van de ‘gewone’ griep. 
In 2003 vond in Nederland een uitbraak van dit virus plaats waarbij 89 mensen besmet werden en 1 dode viel.


</doc>
<doc id="3899599" url="https://nl.wikipedia.org/wiki?curid=3899599" title="Om en Bij">
Om en Bij

Om en Bij is een kade en hofje in Den Haag. De kade verbindt de Zuidwal en het Buitenom.

De naam dateert uit de eerste helft van de 19de eeuw. In 1810 werd een landhuis met de naam Om en Nabij verkocht. Dit landhuis lag aan de Zuid-West Singelgracht, maakt deel uit van de voormalige Haagse grachtengordel en toen ook wel Om en Bij genoemd werd. Het huis had een koepel, een schuur en bloemen- en moestuinen.

Rond 1840 werd het huis afgebroken en vervangen door 120 diaconiehuisjes in de vorm van een hofje. Het waren vijf dubbele rijen van 12 huisjes (nrs 15-26, 27-50, 51-74, 75-98 en 99-112 en 116), gebouwd naar ontwerp van architect A Wijsman. De begane grond had een voordeur met daarnaast een negenruitsraam, onder het zadeldak was een zolder met een dakkapel met een vierruitsraam. Alle huisjes hebben aan de voorkant een tuintje.

In 1882 werd een rijtje huizen aan het bestaande hofje toegevoegd (nrs 3-14).

Inmiddels zijn enkele rug aan rug liggende huisjes doorgebroken.

Naast het hofje, op Om en Bij nummer 2, bevindt zich de Lukaskerk.


</doc>
<doc id="3899680" url="https://nl.wikipedia.org/wiki?curid=3899680" title="Tand (mens)">
Tand (mens)

Mensentanden zijn geschikt voor het eten van zowel vlees als plantaardig materiaal, doordat de mens een typische alleseter is.

Een volwassen mens heeft normaal 32 gebitselementen, waarvan 16 in de boven- en 16 in de onderkaak. Een kind met een melkgebit heeft nog slechts 20 elementen. Het gebit wisselt bij de mens maar één keer. Als nieuwe tandjes of kiezen doorkomen, is dit voor het kind vaak een vervelend gevoel. Veel kauwen kan het doorkomen versnellen.

De melktanden zijn de tijdelijke tanden. Deze worden bij het volwassen worden vervangen door de hardere, 'echte' tanden; de doorgaans laatste wordt ook wel verstandskies of wijsheidskies genoemd. Deze laatste tanden worden geregeld getrokken, omdat er vaak te weinig ruimte voor is en de meeste mensen er bovendien toch weinig aan hebben bij het kauwen.

Bij menselijke embryo's is de lamina dentalis - een laag epitheelweefsel - het eerste teken dat er tanden in ontwikkeling zijn. De lamina dentalis verschijnt ongeveer in de 6e week van de embryonale ontwikkeling.

De mens heeft als tandformule I|C|P|M = 2|1|2|3, te tellen vanaf de middenlijn, zowel boven als onder, links en rechts. Dit wil zeggen dat een volwassen gebit in ieder kwadrant 2 incisivi, 1 caninus, 2 premolaren en 3 molaren heeft. Het menselijk gebit kent daarnaast nog andere tandformules, waaronder s|h|k = 2|1|5, te tellen vanaf de middenlijn, zowel boven als onder, links en rechts. Dit wil zeggen dat een volwassen gebit in ieder kwadrant 5 kiezen, waarvan 2 premolaren en 3 molaren heeft, 1 hoektand (cuspidaat) en 2 snijtanden (incisieven) heeft.
Het aantal gebitselementen die het gebit vormen kan variëren door verwijdering van tanden en/of kiezen, door uitvallen van tanden en kiezen of door een ontwikkelingsstoornis waarbij een desbetreffende tand of kies niet aangemaakt is. Bij een verminderd aantal gebitselementen zal de functie van het gebit eventueel moeten worden nagebootst door een tandheelkundige voorziening, zoals een brug, implantaat of een kunstgebit.

De mens wordt bijna altijd tandeloos geboren, maar soms heeft een pasgeboren kind toch een tand. Bijna altijd betreft dit een centrale melksnijtand onder, dit wordt dan ook wel een natale tand genoemd. Bij de meeste kinderen komen na enige maanden tot een jaar de eerste tanden door. Meestal komen de centrale onder melksnijtanden als eerste door, gevolgd door de centrale melksnijtanden boven. Deze eerste set tanden, die over de eerste twee levensjaren in het gebit komen, vormen het zogenaamde melkgebit (melkdentitie). De vorming van het melkgebit start reeds rond de 4e maand van de zwangerschap. Normaal gesproken in het 6e tot 12e levensjaar worden deze tanden en kiezen uitgewisseld voor het volwassen gebit dat uit meer en grotere tanden en kiezen bestaat. De vorming van het volwassen gebit gebeurt normaal gesproken in drie fases:




Bij mensen hebben de tanden, naast de traditionele rol bij het eten (kauwen, malen, happen, etc.) als een soort eerste halte van het spijsverteringskanaal, nog enkele specifieke functies.

Tanden spelen ten eerste een belangrijke rol bij de articulatie van veel spraakklanken. Bij de uitspraak van verscheidene medeklinkers, zoals de t en de s, speelt het gebit een belangrijke rol.

Het gebit wordt tevens gebruikt bij het bespelen van een blaasinstrument, de embouchure.

Verder hebben de menselijke tanden een zekere culturele bijbetekenis en esthetische waarde. Mensen met een gaaf gebit en een zo natuurlijk mogelijke (dat wil zeggen, bij benadering witte) tandkleur worden in het algemeen aantrekkelijk gevonden, onder meer omdat de tanden in niet onbelangrijke mate het aangezicht bepalen. Hieraan kan zelfs een bepaalde sociale status worden ontleend. Om deze redenen wordt er met name sinds de 20e eeuw vrij veel aan bleken gedaan. De cosmetische tandheelkunde is in dit verband een belangrijke opgekomen discipline. Bij wijze van bodyart worden er soms ook kleine sieraadjes (bijv. diamanten) op de voortanden aangebracht.

Zelden gebruikt een mens zijn tanden als wapen, in tegenstelling tot sommige diersoorten. Als iemand zijn tanden laat zien is dit meestal geen aanvalpose, maar juist 'ontwapenend' bedoeld, zoals bij lachen.

Er geldt een aantal richtlijnen om de eigen tanden zo lang mogelijk te behouden.

Een perfecte mondhygiëne is allereerst onontbeerlijk. Men kan tandpasta op een tandenborstel smeren om vervolgens de tanden in te wrijven met tandpasta. Bacteriën worden op deze wijze verwijderd. Na het tandenpoetsen dient de tandpasta alleen uitgespuugd te worden. De achtergebleven fluoride versterkt het glazuur. Met behulp van tandzijde ofwel flosdraad (zijden draad die met was doordrongen is), tandenstokers of interdentale ragers (kleine borsteltjes) worden de interdentale ruimtes schoon gehouden.

Een tandarts kan eventuele gebitsproblemen vaak oplossen, maar er zijn veel mensen die uit angst niet naar de tandarts durven.

In België (en voorheen in Nederland wordt veelal de richtlijn gehanteerd van een halfjaarlijkse gebitscontrole om gebitsproblemen vroegtijdig op te sporen en te verhelpen.

Als tanden niet tijdig of niet goed genoeg gereinigd worden, gaan ze er vaak gelig of zelfs bruinachtig uitzien door de zich ophopende aanslag.

Daarnaast kan bij een slechte reiniging van het gebit sneller tandbederf (cariës) ontstaan, met als gevolg in eerste instantie kiespijn en later eventueel het uitvallen van tanden. Ook meer dan 6 "zoetmomenten" op een dag verhoogt de kans op gaatjes. Eenmaal ontstane gaatjes kunnen door de tandarts worden verholpen door het aanbrengen van een vulling. Indien de cariës al te ver is gevorderd, is trekken (extractie) nodig. Bij wat gecompliceerdere gevallen moet dit eventueel worden gedaan door een kaakchirurg.

Het niet goed bijhouden van de tandverzorging komt de frisheid van de adem bovendien niet ten goede, met als gevolg halitose of foetor ex ore.

Het tandglazuur is gevoelig voor zuuraanvallen. Door het overmatig gebruik van frisdranken en het nuttigen van andere - op zich gezonde - producten met een lage pH (zoals citrusvruchten, maar ook bijvoorbeeld appels) kan daarom tanderosie optreden (een typische welvaartsziekte).

Door regelmatig en correct poetsen, kunnen behalve gaatjes ook andere problemen zoals tandsteen en tandplak worden voorkomen.

Indien tanden scheef staan, wordt vaak een orthodontische ingreep uitgevoerd (in de vorm van een beugel of eventueel een gehemeltespreider). Dit wordt veelal tijdens de puberteit gedaan, maar soms ook eerder of later.

Wanneer het tandvlees ziek wordt of zich terugtrekt, komen de tandhalzen bloot te liggen. Deze worden daardoor gevoelig, met name voor plotselinge grote temperatuurverschillen.

Er zijn mensen die geen tanden hebben: deze noemt men "edentaat". Dit is vooral het geval bij jonge kinderen en (hoog)bejaarden. een kunstgebit kan hier uitkomst bieden. Vaak is het missen van tanden tevens de oorzaak van een ingevallen bovenlip.

Bij anodontie zijn er geen volwassen tanden en kiezen gevormd. Anodontie is zeer zeldzaam en komt meestal voor in combinatie met andere afwijkingen. Anodontie is aangeboren en moet dus niet verward worden met afwezigheid van een gebit na het verwijderen of uitvallen van de tanden en kiezen.

Bij oligodontie zijn veel volwassen tanden en/of kiezen afwezig, maar niet allemaal.

Bij surnumeraire zijn er een groter aantal tanden aanwezig, bijvoorbeeld een extra mandibulaire snijtand.

Bij mesiodens bevindt zich ter hoogte van de mediane sutuur in het bovenkaakbeen (maxilla) een extra klein, meestal puntvormig misvormd tandje.

Bij hypodontie mist er een enkele kies of tand. De desbetreffende tand of kies is dan niet gevormd tijdens de gebitsontwikkeling en wordt dan ook wel agenetisch genoemd. Een agenetische tand of kies is meestal de achterste van de soort tand of kies. Bij een agenetische snijtand zal dit bijna altijd de 2e snijtand betreffen en dus niet de centrale. Bij de kleine kiezen is dit dus vaak de 2e kleine kies en bij de grote kiezen zijn dit dus vaak de verstandskiezen.



</doc>
<doc id="3899712" url="https://nl.wikipedia.org/wiki?curid=3899712" title="Kweekelingen Geheelonthouders Bond">
Kweekelingen Geheelonthouders Bond

De Kweekelingen Geheelonthouders Bond (KGOB) was een Nederlandse jeugdbeweging van kwekelingen, leerlingen van de Normaalschool of Kweekschool (nu Pedagogische academie voor het basisonderwijs, Pabo), opgericht in 1906.

In de eerste jaren van zijn bestaan stond de KGOB nog onder voogdij van de Nederlandsche Onderwijzers Propaganda Club (NOPC), maar in 1910 werd hij een geheel zelfstandige, vrije jeugdbeweging. In de voorgeschiedenis van de bond, speelt het gedachtegoed van de Kweekelingen-Bode (KB) een belangrijke rol. Na de Eerste Wereldoorlog liep het aantal leden van de KGOB sterk terug: van het hoogtepunt in 1913 van 1400 leden tot niet meer dan 500 in 1921. In dat jaar fuseerde de KGOB met de Nederlandsche Bond van Abstinent Studeerenden (NBAS), die eind 1919 ontstaan was uit een fusie van de Gymnasiasten Geheelonthoudersbond (GGOB) (juni 1918) en de HBS-Geheelonthouders Bond (HBS-GOB) (januari 1919).

De KGOB had ruimere idealen dan alleen de geheelonthouding en streefde feitelijk naar een totale vernieuwing van de maatschappij waarin geen plaats meer was voor armoede en ellende. De leden voelden afkeer van de sleur en de bekrompenheid van het kleinburgerlijk bestaan en streefden naar verheffing van de jeugd. Tot praktische verbondenheid met de arbeidersbeweging leidde dat overigens niet. Wel voelde men affiniteit met idealen als vegetarisme, niet-roken en feminisme, maar die idealen waren geen dwingende eis voor het lidmaatschap. Vooruitstrevend was ook de idee van ‘vrije omgang’ tussen jongens en meisjes, uitgaande van wat men noemde een rein leven.

Ook in kledingopzicht was de KGOB modernistisch: zo hadden de meisjes voorliefde voor vierkant uitgesneden jurken van fluwelige stoffen; de jongens lieten hun haar groeien tot ‘onfatsoenlijke’ lengte en sommigen droegen een fluwelen kraag en fluwelen manchetten. Er was binnen de KGOB veel sympathie voor de zogenaamde reformkleding, die zich met name richtte tegen rijgkorsetten, strakke lijfjes en lange sleeprokken.

Bij dit alles was het principe van geheelonthouding, hoewel het niet door iedereen in de KGOB sterk benadrukt werd, toch het verbindende element.

De KGOB had een duidelijke drang tot leiding geven om daarmee een sociale opdracht te vervullen: het verheffen van de minder ontwikkelde jeugd. Maar onmiskenbaar was er ook een krachtig elitair karakter: het leidde ertoe dat de bond niet wilde samenwerken, laat staan samengaan, met de JGOB, de Jongelieden Geheel-Onthouders Bond. De gedachte was dat wél de studerende jeugd in staat was zichzelf te leiden, maar dat daarentegen de arbeiders- en middenstandsjeugd niet buiten de leiding van volwassenen zou kunnen.

In en na de Eerste Wereldoorlog verflauwde het enthousiasme van de kwekelingen voor de bond en ook de weigering tot samenwerking met de JGOB leidde tot ledenverlies. 
Daar kwam nog bij dat in het noorden, met name in Friesland, de kwekelingen moeite hadden met het elitaire karakter van de KGOB en de hoogdravende en geëxalteerde manier waarop de ‘westerlingen’, de ‘Hollanders’, het jeugdidealisme beleden. Het was vooral het ideaal van de geheelonthouding dat de noorderlingen aansprak. Het leidde in 1916 tot de oprichting van de Noordelijke Jongelieden Geheelonthouders Bond (NJGOB), die kort daarna opging in de JGOB, onder voorwaarde dat alleen geheelonthouding verplicht zou zijn en het idealistische streven naar algemene ontwikkeling vrijwillig was. Ook binnen de JGOB bleven vooral de Friese afdelingen een sterk eigen karakter behouden.

Het ledenverlies van de KGOB leidde ertoe dat toch weer samenwerking met andere bonden overwogen werd. De stroming die uitbreiding richting de arbeidersjeugd afwees, stond wel open voor samenwerking en samengaan met studerenden aan andere opleidingen dan de kweekschool. Lange fusiebesprekingen leidden in 1921 tot een opgaan van de KGOB in de NBAS.



</doc>
<doc id="3900374" url="https://nl.wikipedia.org/wiki?curid=3900374" title="Marie-France Botte">
Marie-France Botte

Marie-France Botte (1962) is een Belgische sociaal assistent die opkomt voor kinderrechten. Ze werd bekend door de zaak-Dutroux en door haar strijd tegen kindersekstoerisme in Thailand. 

Botte kwam opnieuw in de media nadat bleek dat ze Pierre Swennen valselijk had beschuldigd als pedofiel. Ze werd hiervoor veroordeeld in 2009. 



</doc>
<doc id="3900423" url="https://nl.wikipedia.org/wiki?curid=3900423" title="Rode lebmaagworm">
Rode lebmaagworm

De rode lebmaagworm ("Haemonchus contortus") is een rondworm uit de familie Trichostrongylidae. Het is een belangrijke ziekteverwekker in herkauwers, met name bij schapen en geiten. Infectie met deze worm wordt haemonchose genoemd. De volwassen worm zet zich vast in het slijmvlies van de lebmaag en voedt zich daar met bloed. Hij veroorzaakt bloedarmoede en paratuberculose, en uiteindelijk de dood van het dier. De rode lebmaagworm richt ook in België en Nederland schade aan.

Het volwassen vrouwtje is 18–30 mm lang, het mannetje 10–20 mm. Het vrouwtje heeft karakteristieke rode strepen waardoor ze aan een kapperspaal doet denken. Daarom wordt de worm in het Engels ook wel "barber's pole worm" genoemd.

Het vrouwtje legt meer dan 10.000 eieren per dag. De eitjes zijn 70–85 μm lang en 44 μm breed. Zij verlaten het lichaam van de gastheer via de ontlasting, met name in het voorjaar tijdens het lammeren. De larven voeden zich met bacteriën die in de fecaliën leven. Zij vervellen enige keren, en worden dan door de schapen of geiten opgenomen als deze gras eten. De worm overwintert in de lebmaag van het dier, waarna in het voorjaar de volgende cyclus begint.

Infectie met de rode lebmaagworm kan herkend worden door de slijmvliezen rond de ogen van de schapen te controleren. Ter bevestiging kan eventueel een mestonderzoek in een laboratorium uitgevoerd worden. Voor de bestrijding van de worm worden anthelminthica gebruikt. Een voorbeeld hiervan is nitroxinil. In sommige gevallen zijn de wormen echter resistent tegen deze medicijnen. Er worden ook natuurlijke geneesmiddelen onderzocht, waaronder "Sericea lespedeza".


</doc>
<doc id="3900459" url="https://nl.wikipedia.org/wiki?curid=3900459" title="Charles Blagden">
Charles Blagden

Charles Brian Blagden (17 april 1748 - 26 maart 1820) was een Brits natuurvorser en arts.

Blagden werd in 1748 geboren in Wotton-under-Edge in het graafschap Gloucestershire. Hij studeerde medicijnen in Edinburgh en werkte vervolgens als arts in het ziekenhuis van Gloucester. In 1772 verhuisde Blagden naar Londen, trad als arts in dienst bij het Britse leger en werd hij toegelaten tot de Royal Society, de Britse academie van wetenschappen. Tijdens de Amerikaanse Onafhankelijkheidsoorlog werkte Blagden achtereenvolgens op het hospitaalschip "HMS Pigot" en in Britse kolonies op het vasteland van Noord-Amerika. In 1780 werd hij gestationeerd bij het militaire ziekenhuis van Plymouth en in 1783 verliet hij de actieve dienst.

Blagden verhuisde naar Londen om er als arts en onderzoeker te werken, ondersteund en geholpen door de natuur- en scheikundige Henry Cavendish. In 1783 bracht Blagden een paar maanden in Parijs door, om er experimenten van de scheikundige Antoine Lavoisier bij te wonen. Ook had hij er ontmoetingen met andere vooraanstaande wetenschappers als César François Cassini de Thury en Nicolas de Condorcet. In 1784 werd Blagden benoemd tot secretaris van de "Royal Society", een positie die hij tot 1797 zou bezetten.

In 1788 werd Blagden benoemd tot corresponderend lid van de Académie des sciences, de Franse academie van wetenschappen. Het jaar erop werd hem de Copley Medal verleend, de wetenschapsprijs van de Royal Society. In 1792 werd Blagden in de adelstand verheven.

Vanaf 1814 verbleef Blagden steeds vaker bij vrienden in Frankrijk. Hij overleed in Arcueil en ligt begraven op het Cimetière du Père-Lachaise in Parijs.

Blagden hield zich als wetenschapper onder meer bezig met de invloed van opgeloste stoffen op het vriespunt van water. Hij ontdekte dat opgelost zout het vriespunt van water doet dalen en zijn formulering van deze vriespuntsdaling staat bekend als de "Wet van Blagden".

Ook bestudeerde hij het menselijk vermogen om met hoge temperaturen om te gaan en hij beschreef in 1775 als eerste de rol van transpiratie bij de thermoregulatie.


</doc>
<doc id="3901000" url="https://nl.wikipedia.org/wiki?curid=3901000" title="Dysdiadochokinese">
Dysdiadochokinese

Dysdiadochokinese is een term uit de neurologie voor het onvermogen tot het maken van snelle, tegengestelde bewegingen.

Voor deze snelle bewegingen is fijne motoriek nodig. Vaak wordt de patiënt gevraagd om snel achter elkaar te proneren en supineren, een beweging van de hand alsof de patiënt een glas leegdrinkt. Dit onvermogen kan een uiting zijn van een cerebellaire stoornis.


</doc>
<doc id="3901013" url="https://nl.wikipedia.org/wiki?curid=3901013" title="Oculocardiale reflex">
Oculocardiale reflex

De oculocardiale reflex, ook wel bekend als de oog-hartreflex, bulbusreflex, of aschnerfenomeen, is een reflex waarbij een verlaging van de hartslag optreedt na het aanraken van de oogspieren. Dit gebeurt meestal wanneer de chirurg tijdens een strabismusoperatie de oogspieren aanhaakt met een spierhaak. 
De reflex ontstaat in het oog, waar de oogspieren worden aangeraakt. De oogspieren zijn verbonden met sensorische zenuwen. De prikkel gaat vervolgens langs de sensorische zenuwen naar het ganglion ciliare en gaat weer verder door de nervus ophthalmicus, vervolgens door de vijfde hersenzenuw, de nervus trigeminus. Vanuit de nervus trigeminus gaat de impuls naar de nervus vagus. De nervus vagus staat weer in verbinding met het parasympathische zenuwstelsel. Bij de impulsoverdrachten in het parasympathisch zenuwstelsel|parasympathische zenuwstelsel is de neurotransmitter acetylcholine betrokken. Acetylcholine zorgt er (via muscarinereceptoren) dan weer voor dat de hartslag daalt.
De daling van de hartslag kan een patiënt in levensgevaar brengen, doordat er een bradycardie of zelfs een asystolie op kan treden. 
Vaak helpt het al als de chirurg de oogspier loslaat met zijn spierhaak en even wacht. Echter, in sommige gevallen blijft de hartslag dalen. Het anesthesieteam zal dan snel in moeten grijpen. Het hart moet weer sneller gaan kloppen. Om dit te bereiken gebruiken ze het middel atropine. Atropine werkt als een inhibitor. Een inhibitor bindt zich aan een receptor zodra de inhibitor het lichaam binnen wordt gebracht via een infuus. Hierdoor wordt de reactiesnelheid van een chemische reactie sterk vertraagd of valt deze reactie zelfs stil. De receptor waar de atropine zich aan bindt is in dit geval een acetylcholinereceptor.


</doc>
<doc id="3901032" url="https://nl.wikipedia.org/wiki?curid=3901032" title="Strongyloides venezuelensis">
Strongyloides venezuelensis

Strongyloides venezuelensis is een rondworm uit de familie Strongyloididae. De soort komt voor als parasiet bij knaagdieren, waaronder muizen en ratten. De worm wordt veel onderzocht omdat hij sterk lijkt op "Strongyloides stercoralis" die bij mensen voorkomt, en muizen en ratten gemakkelijk te onderzoeken zijn in een laboratorium.


</doc>
<doc id="3901231" url="https://nl.wikipedia.org/wiki?curid=3901231" title="William George Nicholas Manley">
William George Nicholas Manley

William George Nicholas Manley VC, CB, KtStJ (Dublin op 17 december 1831 – Cheltenham op 16 november 1901) was een Brits arts en militair. Hij bracht het tot de hoge functie van Surgeon-General, hoofd van de medische dienst van het Britse leger. Generaal Manley werd beroemd als de enige bekende drager van zowel het Victoria Coss als het IJzeren Kruis.




</doc>
<doc id="3901832" url="https://nl.wikipedia.org/wiki?curid=3901832" title="Kiemopening">
Kiemopening

De kiemopening (ook poortje of micropyle genoemd; Grieks: μικρός/micros='klein', πύλη/pylè='poort') is een kleine opening in het integument (zaadvlies) dat de nucellus (macrosporangium) omgeeft bij de ovulum (zaadknop) van zaadplanten. De kiemopening vormt een kanaaltje die zich meestal aan de bovenkant van de zaadknop bevindt.

In veel gevallen kan de pollenbuis vanuit het stuifmeel door de kiemopening de zaadknop binnendringen, waardoor de bevruchting kan plaatsvinden. Hierna sluit de kiemopening zich. De kiemopening bevindt zich meestal in de buurt van het navel van het zaad. 

De kiemopening wordt begrensd door één of beide zaadvliezen (integumenten) van de zaadknop. In het laatste geval wordt de opening die door de binnenste zaadvlies wordt opengelaten 'endostoma' genoemd, en de opening die door de buitenste zaadvlies wordt opengelaten 'exostoma'. De kiemopening heet dan 'bistomatisch'. De endostoma en de exostoma hoeven niet precies recht tegenover elkaar te liggen, waardoor de kiemopening een zigzagvorm krijgt.

Bij een aantal naaktzadigen wordt door de buisvormig uitgegroeide micropylaire buis een pollinatiedruppel naar buiten toe afgescheiden, zodat de stuifmeelkorrels uit de lucht kunnen worden opvangen. Dit wordt het "druppelmechanisme" van de bestuiving genoemd. Bij de "Gnetales", zoals "Welwitschia", "Ephedra" en "Gnetum", is de micropyle uitgegroeid tot een lange "micropilaire buis".

In sommige naaldbomen (lariks, zilverspar, douglasspar en ceder) bevinden zich rond de kiemopening cellen die een kleverige stof uitscheiden.

Bij de zaden van bedektzadigen kan het worteltje van de kiemende embryo door de micropile naar buiten groeien.


</doc>
<doc id="3902017" url="https://nl.wikipedia.org/wiki?curid=3902017" title="Etienne Henrard">
Etienne Henrard

Etienne Henri Joseph Henrard (Wormeldange, 4 juni 1839 - Brussel, 21 april 1897) was een Belgisch volksvertegenwoordiger.

Henrard was een zoon van André Henrard en Joséphine Seipgens. Hij trouwde met Marie Lefebvre en vervolgens met Elisa Devaux.

Hij promoveerde tot doctor in de geneeskunde (1863) aan de Universiteit van Luik. Hij werd militair geneesheer in 1870 en gezondheidsinspecteur van het Ministerie van Binnenlandse Zaken in 1874-1871.

Op 10 juni 1884 werd hij verkozen tot onafhankelijk volksvertegenwoordiger voor het arrondissement Brussel en vervulde dit mandaat tot in 1888.



</doc>
<doc id="3903307" url="https://nl.wikipedia.org/wiki?curid=3903307" title="Bronamnesie">
Bronamnesie

Bronamnesie is een vorm van geheugenverlies. Het gaat om een storing in de werking van het declaratief geheugen. Hierbij is vooral het geheugen voor de context van gebeurtenissen verstoord.

Het onderscheid tussen eigen ervaringen en andermans verklaringen kan een voorbeeld zijn. Men vermoedt dat vooral beschadigingen aan de prefrontale cortex leiden tot bronamnesie.


</doc>
<doc id="3904111" url="https://nl.wikipedia.org/wiki?curid=3904111" title="Michael Marmot">
Michael Marmot

Michael Gideon Marmot (Londen, 26 januari 1945) is een Brits medicus en hoogleraar. Hij is hoogleraar epidemiologie en volksgezondheid aan het University College London.

Marmot bracht zijn jeugd door in Sydney en behaalde zijn artsendiploma aan de universiteit van Sydney in 1968. Aansluitend behaalde hij een Master of Public Health in 1972 en een doctoraat in 1975 aan de universiteit van Californië - Berkeley. In 1985 kreeg hij een docentenmandaat aan de UCL. In 1994 stichtte hij daar het International Institute for Society and Health waarvan hij ook de directeur werd. Van 2005 tot 2008 zat hij de wereldgezondheidsorganisatie-commissie sociale determinanten van volksgezondheid voor. In 2011 richtte Marmot het UCL Institute of Health Equity op.

Inzicht in de impact van preventie op de volksgezondheid verwierf hij met de Whitehall-onderzoeken, een survey waarbij 18.000 Britse ambtenaren tien jaren lang werden opgevolgd. Hij toonde een subtiele correlatie tussen de sociale status en ambtenaarsrang enerzijds en de gezondheid anderzijds aan. Michael Marmot verwierf wereldwijd aanzien met de publicatie van zijn inzichten over de grote verschillen in gezondheid van de wereldbevolking en de oorzaken daarvan. De studie van de sociale epidemiologie leidde wereldwijd en in verschillende landen tot een aanpak van ongelijkheden in de volksgezondheid, waarbij de door hem ontwikkelde Marmot Review als leidraad wordt toegepast.

In 1996 werd hij fellow van het Royal College of Physicians, in 1998 werd hij stichtend fellow van de Britse Academy of Medical Sciences. In 2004 was hij de laureaat van de Balzanprijs epidemiologie. Hij is lid en was enige tijd vicevoorzitter van de Academia Europaea. In 2008 won hij de William B. Graham Prize for Health Services Research en werd hij Doctor honoris causa aan de Université libre de Bruxelles. Sinds 2010 is hij Honorary Fellow van de British Academy. Een volgende eredoctoraat wachtte hem onder meer in Lima, Peru in 2011 van de Universidad Peruana Cayetano Heredia en in 2012 van de Engelse Northumbria University. In 2014 ontving hij een dertiende eredoctoraat, ditmaal van de KU Leuven.


</doc>
<doc id="3904148" url="https://nl.wikipedia.org/wiki?curid=3904148" title="CH de Tourcoing">
CH de Tourcoing

Het CH de Tourcoing ("Centre Hospitalier de Tourcoing") is een ziekenhuis in de Franse stad Tourcoing (Toerkonje). De site ligt in het uiterste noordoosten van de gemeente, tegen de grens met de gemeente Neuville-en-Ferrain en de Belgische gemeente Moeskroen. Het ziekenhuis staat ook bekend onder de naam "CH Gustave Dron".

De site was aan het begin van de 20ste eeuw nog een landelijk gebied, buiten de verstedelijking. Rond 1904-1906 lieten de gemeenteraad en burgemeester Gustave Dron hier een sanatorium oprichten, waar de zieken buiten de stad in gezonde lucht zouden kunnen genezen.

Tijdens de Eerste Wereldoorlog werd het sanatorium van 1915 tot 1918 bezet door het Duitse leger en gebruikt als quarantainegebouw voor tyfuspatiënten. Na de oorlog werd er een revalidatiecentrum voor oorlogsinvaliden ingericht. Het sanatorium breidde de volgende jaren uit met meer gebouwen en diensten. In 1938 kreeg het de naam "Hôpital Gustave Dron".

Vlak bij het ziekenhuis bevindt zich het metrostation CH Dron, genoemd naar het hospitaal. De site bevindt zich een paar kilometer van afrit 18 van de snelweg A22/E17.



</doc>
<doc id="3905928" url="https://nl.wikipedia.org/wiki?curid=3905928" title="Heliumverdunningsmethode">
Heliumverdunningsmethode

De heliumverdunningsmethode is een van de onderzoekmethoden die gebruikt worden bij longfunctieonderzoek. Deze methode dient om het longvolume (correcter: het volume van de ruimte in de longen) te bepalen.

De proefpersoon wordt aangesloten op een speciaal longfunctie-apparaat en krijgt de opdracht om in een normaal tempo en een normale diepte te ademen. Op het moment van stabiel ademen (grafisch zichtbaar op het computerscherm), wordt een kleppensysteem omgezet en de patiënt wordt hierdoor aangesloten op een bekend volume van een gasmengsel dat een bekende concentratie helium bevat. Dan ademt de proefpersoon gedurende minimaal vier minuten door. De meettijd is afhankelijk van de snelheid waarop het helium zich homogeen (gelijkmatig) verdeelt in de longen. Bij grote ventilatiestoornissen in de luchtwegen en longen zal deze verdelingstijd (equilibratietijd) veel langer duren.

Het helium dat bij het begin van de test alleen in het apparaat bevond, verdeelt zich uiteindelijk gelijkmatig over het apparaat en de longen samen. De concentratie in het apparaat daalt; die in de longen (die aanvankelijk nul was) stijgt. Zie het schema hiernaast.

Doordat het volume van het gas in het apparaat bekend is, is het door de heliumconcentratie in de eindsituatie te meten en te vergelijken met die aan het begin van de test, mogelijk het longvolume te berekenen.

Deze berekening is in de praktijk tamelijk complex, omdat de boven geschetste situatie in werkelijkheid niet realistisch is. De proefpersoon zou het spoedig zeer benauwd krijgen door steeds dezelfde lucht in en uit te ademen. Daarom is het nodig om tijdens de test zuurstof toe te voegen en koolstofdioxide (CO) weg te vangen. Bovendien neemt het lichaam zuurstof op en voegt CO aan het systeem toe, wat beide van invloed is op het totale gasvolume. Er moet bovendien rekening gehouden worden met nog enkele factoren zoals de verandering van temperatuur en vochtgehalte.



</doc>
<doc id="3906135" url="https://nl.wikipedia.org/wiki?curid=3906135" title="Paenibacillus larvae">
Paenibacillus larvae

Paenibacillus larvae is een bacterie uit de familie Paenibacillaceae. Het organisme is Gram-positief, staafvormig, en verspreidt endosporen

"P. larvae" veroorzaakt de ziekte Amerikaans vuilbroed bij de honingbij. De bacterie verandert de larve van de honingbij in een slijmerige, rottende massa die het gehele volk kan aantasten. Besmette volken moeten dan ook geruimd worden en het constateren van deze ziekte is aangifteplichtig. Dit betekent dat een bijenhouder wettelijk verplicht is om een uitbraak te melden aan de bevoegde instanties.

De bacterie heeft twee ondersoorten:


</doc>
<doc id="3906487" url="https://nl.wikipedia.org/wiki?curid=3906487" title="Jasmijnzuur">
Jasmijnzuur

Jasmijnzuur is een plantenhormoon en de basisverbinding van de jasmonaten die overal in het plantenrijk voorkomen en een belangrijke rol spelen in de groeiprocessen van de planten en in de zelfverdediging van planten tegen herbivore insecten en microbiële pathogenen. Het is een olieachtige vloeistof, niet mengbaar met water.

Jasmijnzuur is een chirale verbinding met twee asymmetrische koolstofatomen. Er bestaan dus vier verschillende stereo-isomeren van:
(-)-Jasmijnzuur komt in de natuur het meest voor, evenals de methylester ervan, (-)-methyljasmonaat.

(-)-Jasmijnzuur en (+)-jasmijnzuur zijn enantiomeren, evenals (-)-epi-jasmijnzuur en (+)-epi-jasmijnzuur.

(-)-jasmijnzuur en (+)-epi-jasmijnzuur zijn diastereomeren, evenals(+)-jasmijnzuur en (-)-epi-jasmijnzuur.

Jasmijnzuur wordt in alle delen van de plant gevormd. De biosynthese ervan is door B.A. Vick en D.C. Zimmerman onderzocht.

Jasmijnzuur en methyljasmonaat kunnen gebruikt worden als smaakstof. Hiervoor is gezocht naar productiemethoden van jasmonaten langs microbiologische weg. Onder meer met bepaalde stammen van de schimmel "Diplodia gossypina" kan men jasmijnzuur verkrijgen.

Jasmonaten hebben ook een mogelijke toepassing in de landbouw, om de tolerantie van gewassen voor plantenziekten te verhogen. Wateroplosbare kalium- of magnesiumzouten van jasmijnzuur of dihydrojasmijnzuur (waarin de dubbele binding verzadigd is) komen daarvoor in aanmerking.

De reductie van jasmijnzuur leidt tot de vorming van cucurbinezuur, dat ook tot de jasmonaten wordt gerekend:

Wanneer men een niet-chirale reductor gebruikt is deze reactie slechts een weinig stereoselectief.


</doc>
<doc id="3906542" url="https://nl.wikipedia.org/wiki?curid=3906542" title="Di-epoxybutaan">
Di-epoxybutaan

Di-epoxybutaan, ook bioxiraan of butadieendi-epoxide genoemd, is een organische verbinding met twee epoxidegroepen. Het is een kleurloze, ontvlambare vloeistof, beperkt oplosbaar in water. Er zijn verschillende enantiomere vormen: D,L-di-epoxybutaan, D-di-epoxybutaan, L-di-epoxybutaan en "meso"-di-epoxybutaan. Di-epoxybutaan is een oxidatieproduct van 1,3-butadieen. De synthese van de stof werd voor het eerst beschreven in 1884 door S. Przybytek.

Als epoxide is het een erg reactieve stof. Ze wordt gebruikt als chemisch tussenproduct en in de polymeerchemie als crosslinker, onder meer van textielvezels. 

Di-epoxybutaan is irriterend voor de ogen, huid, slijmvliezen en ademhalingsorganen en kan dodelijk zijn bij hoge blootstelling. Ze is een mutagene stof; ze kan crosslinks vormen tussen de DNA-strengen of tussen DNA en een proteïne. Ze vormt een conjugaat met glutathion dat een sterk mutageen karakter heeft, sterker nog dan di-epoxybutaan zelf. Ze is carcinogeen gebleken bij dierproeven en is wellicht kankerverwekkend bij de mens.



</doc>
<doc id="3906698" url="https://nl.wikipedia.org/wiki?curid=3906698" title="Fluorofoor">
Fluorofoor

Een fluorofoor of fluorochroom is een chemische stof die fluorescentie vertoont; dat wil zeggen dat ze licht emitteert na excitatie. Vele fluoroforen hebben een molecuulstructuur met meerdere geconjugeerde aromatische ringen; in ringsystemen is het vaak makkelijker om een elektron in aangeslagen toestand te brengen. 

Enkele voorbeelden zijn: fluoresceïne; BODIPY; rhodamines; groen fluorescent proteïne.

Fluoroforen worden veel gebruikt als markeerder in de moleculaire biologie, in technieken als flowcytometrie, immunofluorescentie en fluorescentie-in-situhybridisatie.


</doc>
<doc id="3907104" url="https://nl.wikipedia.org/wiki?curid=3907104" title="Denosumab">
Denosumab

‘’’Denosumab’’’ is een monoklonaal antilichaam, dat als een calciumregulerende stof per injectie wordt toegediend. Het bindt specifiek en met hoge affiniteit aan een cytokine dat essentieel is voor de vorming en activering van osteoclasten. Hierdoor is er minder botresorptie in corticaal en trabeculair botweefsel. Eveneens wordt er minder botweefsel vernietigd als er kanker in het spel is.

De stof wordt uiteindelijk door peptidasen in onwerkzame fragmenten afgebroken, waarbij de halfwaardetijd circa 30 dagen is.



Hypocalciëmie. Er dient tijdens de therapie voldoende calcium en vitamine D te worden toegediend.

Bij onvoldoende calciumtoediening kunnen er paresthesieën, spierkrampen , spasmen en epileptische aanvallen optreden.

Op 26 september 2014 waarschuwde het CBG nogmaals voor de bijwerking van osteonecrose(schadelijke botafbraak) van de kaak. De fabrikant Amgen schreef een waarschuwingsbrief aan de voorschrijvers.

Op 20 juli 2015 komt het CBG met een specifieke Contra-indicatie voor Xgeva: Niet gebruiken bij wonden na kaak- of mondchirurgie!

Tevens volgt er advies voor de behandeling met denosumab start:

Het CBG adviseert tevens:




</doc>
<doc id="3907568" url="https://nl.wikipedia.org/wiki?curid=3907568" title="Marc Cosyns">
Marc Cosyns

Marc Cosyns (1954) is een Belgische arts en werd vooral bekend als voortrekker van euthanasie in de jaren 90. Hij genoot hierdoor veel media belangstelling en de rol van arts in de film "Tot altijd" is op hem gebaseerd. Hij was ook de arts die de eerste wettelijke euthanasie verrichtte in België.

Cosyns leidde in 2000 een onderzoek over stervensbegeleiding in België. Cosyns doceert aan de universiteit van Gent medische ethiek, deontologie en palliatieve zorg in de vakgroep huisartsgeneeskunde. Hij is tevens begeleider van HAIO-artsen van dezelfde vakgroep en werkzaam in het wijkgezondheidscentrum Watersportbaan.

Hij is voorstander van de totale vrijheid voor de patiënt waarbij de taak van de arts enkel is om de wettelijke bepaling na te leven. Hij neemt duidelijk afstand van de omschrijving van ondraaglijk lijden omdat het volgens hem niet de taak is van een arts om eigen normen of gevoelens op te leggen aan de patiënt.

Cosyns heeft meerdere wetenschappelijke publicaties op zijn naam maar schreef ook enkele boeken.



</doc>
<doc id="3907734" url="https://nl.wikipedia.org/wiki?curid=3907734" title="William Morgan (wiskundige)">
William Morgan (wiskundige)

William Morgan (26 mei 1750 - 4 mei 1833) was een Welsh arts en wiskundige, die vele fundamenten heeft gelegd voor het vak van actuaris (verzekeringsstatistiek).

Morgan werd in 1750 geboren in Bridgend in Wales als zoon van een arts. Op zijn achttiende verhuisde hij naar Londen om er een opleiding tot arts te volgen, waarbij hij als apotheker in zijn onderhoud voorzag. Na een jaar brak hij de opleiding af, om zich bij zijn vader in diens praktijk te voegen. Hij was niet geliefd bij zijn vaders patiënten, die bovendien niet graag geholpen werden door iemand met een afwijking (Morgan had een klompvoet).

Na het overlijden van zijn vader werd Morgan actuaris bij The Equitable Life Assurance Society, een pionier op het gebied van levensverzekeringen, waarvoor hij tot aan zijn pensioen in 1830 werkzaam was. Het succes van deze levensverzekeraar, in vergelijking met het falen van zovele tijdgenoten, was voornamelijk te danken aan Morgans deugdelijke boekhouding en deskundige adviezen.

In 1789 werd hem de Copley Medal toegekend, de wetenschapsprijs van de Royal Society, de Britse academie van wetenschappen. Morgan kreeg deze onderscheiding voor twee essays over sterftecijfers en overlevingspensioenen, die werden gepubliceerd in de "Philosophical Transactions", het wetenschappelijk tijdschrift van het genootschap. Een jaar later werd hij als lid ("Fellow") toegelaten tot de Royal Society.

Morgan overleed in Stamford Hill in 1833.



</doc>
<doc id="3908267" url="https://nl.wikipedia.org/wiki?curid=3908267" title="Lobulus paracentros">
Lobulus paracentros

De lobulus paracentros is een kwabje aan het mediale deel van de grote hersenen. De lobulus paracentros wordt in sommige werken opgedeeld in een voorste winding, de "gyrus paracentros anterior", als onderdeel van de frontale kwab en een achterste winding, de "gyrus paracentros posterior", als onderdeel van de pariëtale kwab. 

De achtergrens van lobulus paracentros wordt gevormd door de ramus marginalis sulci cinguli. en de ondergrens door de sulcus cinguli.

In de hersenkaart van Brodmann bedekt het achterste deel van "area frontalis agranularis" (area 6), het voorste deel van de lobulus paracentros. Aansluitend ligt de "area gigantopyramidalis" (area 4).

"Paracentros" in de naam "lobulus paracentros" duidt aan dat dit kwabje naast (Grieks: παρά "pará", naast) de gyri prae- en postcentralis ligt. De gyri prae- en postcentralis liggen op hun beurt respectievelijk voor en achter de sulcus centralis.

Het Latijnse woord "centrum" is een leenwoord uit het Grieks (κέντρον "kéntron"). Gegeven het feit dat in het klassieke Latijn bij de Romeins schrijver en wetenschapper Plinius de Oudere dit Griekse leenwoord een Latijnse uitgang kreeg, namelijk "-alis" in "centralis", werd het woord gedeeltelijk als niet-vreemd beschouwd. Echter, samengestelde woorden bestaande uit κέντρον met een ander Grieks deel, behouden wel hun Griekse uiterlijk in het klassieke Latijn, zoals eccentros (Grieks: ἔκκεντρος). Overeenkomstig is het bijvoeglijk naamwoord "paracentros" gevormd. De veelvoorkomende vorm "(lobulus) paracentralis" is niet overeenkomstig de regels van het klassieke Latijn (en Oudgrieks) gevormd.



</doc>
<doc id="3908590" url="https://nl.wikipedia.org/wiki?curid=3908590" title="Astley Paston Cooper">
Astley Paston Cooper

Astley Paston Cooper Bt (23 augustus 1768 - 12 februari 1841) was een Brits chirurg en anatoom. Gedurende zijn carrière leverde Cooper enorme bijdragen aan de KNO-heelkunde, vaatchirurgie en de anatomie en ziekteleer van melkklier en de testikel. Ook schreef hij baanbrekende werken over hernia.

Cooper werd in 1768 geboren in Brooke in Norfolk. Zijn vader, Samuel Cooper, was een geestelijke in de Anglicaanse Kerk, zijn moeder een schrijfster. Op zestienjarige leeftijd werd hij naar Londen gestuurd, om er onder de chirurg Henry Cline anatomie en chirurgie te studeren. Ook woonde hij lessen bij van de eminente chirurg John Hunter. Na vijf jaar studie mocht Cooper zelf practicum anatomie geven en vanaf 1791 doceerde hij chirurgie, samen met Cline.

In 1800 werd Cooper benoemd tot chirurg aan het Guy's Hospital en in 1802 werd hem de Copley Medal toegekend, de wetenschapsprijs van de Royal Society, de Britse academie van wetenschappen. Hij kreeg die onderscheiding voor lezingen over beschadigingen aan het trommelvlies. In 1805 werd hem het lidmaatschap van de "Royal Society" verleend en speelde Cooper een rol bij de oprichting van een chirurgisch genootschap. Zijn grote verhandelingen over hernia, in twee delen gepubliceerd in 1804 en 1807, droegen bij aan zijn groeiende reputatie als kundig anatoom en chirurg.

In 1813 werd hij benoemd tot professor in de vergelijkende anatomie en vier jaar later voerde hij een operatie uit die hem beroemd maakte. Daarbij bond hij de lichaamsslagader in de buikholte deels af, ter behandeling van een aneurysma. In 1820 verwijderde Cooper een atheroomcyste aan het hoofd van koning George IV. Ongeveer zes maanden daarna werd Cooper met een baronetschap geadeld. Daarop volgde een benoeming tot hofarts, waarbij hij niet alleen George IV behandelde, maar ook Willem IV. Cooper was voorzitter van het Royal College of Surgeons in 1827 en in 1836. In 1827 werd hij gekozen tot vicevoorzitter van de "Royal Society" en in 1821 tot buitenlands lid van de Kungliga Vetenskapsakademien, de Zweedse academie van wetenschappen. 

Astley Cooper overleed in Londen in 1841. Hij werd begraven in de crypte van de kapel van Thomas Guy, nabij "Guy's Hospital". In de St Paul's Cathedral werd voor Cooper een standbeeld opgericht, in zijn woonplaats Hemel Hempstead werden straten en een school naar hem genoemd.

Coopers bijdragen aan de medische kennis zijn legio. Hij is voornamelijk bekend vanwege zijn inzichten in de vaatchirurgie, in het bijzonder de vaatstelsels die de hersenen van bloed voorzien. Hij experimenteerde succesvol met het afbinden van bloedvaten ter behandeling van een aneurysma, eerst bij honden en daarna bij zijn patiënten. Zijn beschrijvende werk op het gebied van de anatomie leverde vele nieuwe inzichten op en een aantal structuren in het menselijk lichaam zijn naar hem genoemd, waaronder de ligamenten van Cooper, in de borsten.

Zijn belangrijkste publicaties waren:


</doc>
<doc id="3908698" url="https://nl.wikipedia.org/wiki?curid=3908698" title="Lichamelijk onderzoek">
Lichamelijk onderzoek

Lichamelijk onderzoek is het direct onderzoeken van het lichaam door een arts of verpleegkundige. Het is de tweede stap in het uitzoeken van een gezondheidsklacht, volgend op de anamnese. 

Het onderzoek begint meestal met bepaalde observaties van vitale lichamelijke functies. Het gaat daarbij bijvoorbeeld om het meten van de polsslag, de bloeddruk en de lichaamstemperatuur. Met behulp van een stethoscoop kan worden geluisterd naar het hart en de longen alsmede de darmgeluiden. Daarnaast kan er een specifiek onderzoek plaatsvinden van een bepaald orgaansysteem zoals het luchtwegstelsel, of er kan neurologisch onderzoek worden verricht.



</doc>
<doc id="3908782" url="https://nl.wikipedia.org/wiki?curid=3908782" title="Glycopyrronium">
Glycopyrronium

Glycopyrronium is een anticholinerg geneesmiddel. Het is bekend in de vormen glycopyrronium bromide en glycopyrrolate, en onder de merknamen Robinul en Avert.

Glycopyrronium wordt onder anderen gebruikt om lichaamsvloeistoffen tijdens operaties terug te dringen, als behandeling tegen hyperhidrose (overmatig zweten), als actieve stof in de luchtwegverwijder Seebri Breezhaler voor COPD- en astma-patiënten, tegen speekselvloed (hypersalivatie) en tegen prikkelbaredarmsyndroom.


</doc>
<doc id="3910260" url="https://nl.wikipedia.org/wiki?curid=3910260" title="Ferdinand Sauerbruch">
Ferdinand Sauerbruch

Ernst Ferdinand Sauerbruch (Barmen, 3 juli 1875 – Berlijn, 2 juli 1951) was een Duitse arts. Hij wordt beschouwd als een van de belangrijkste en invloedrijkste chirurgen van de 20e eeuw. Sauerbruch was pionier op het gebied van borstoperaties en ontwierp een prothese voor de arm.

Hij ontving in 1937 samen met August Bier de Nationale Duitse Prijs voor Kunst en Wetenschap, de "Duitse Nobelprijs" en de daaraan verbonden 100.000 rijksmark.


</doc>
<doc id="3912097" url="https://nl.wikipedia.org/wiki?curid=3912097" title="Mondbodem">
Mondbodem

De mondbodem (Latijn: "diaphragma oris") is de onderste begrenzing van de mondholte. Het is het geheel van weefsels gelegen tussen de onderkaak en het tongbeen. 

Van boven naar onder bestaat de mondbodem eerst uit een laag slijmvlies, met daarin de epitheelcellen (plica sublingualis en caruncula sublingualis) en de tongriem. Direct hieronder ligt de onderkaakspeekselklier. Daarna volgen de musculus genioglossus, musculus geniohyoidicus, musculus mylohyoidicus en musculus digastrius, als een laag van spieren tussen de onderkant van de onderkaak en het tongbeen. 


</doc>
<doc id="3912803" url="https://nl.wikipedia.org/wiki?curid=3912803" title="Benjamin Collins Brodie">
Benjamin Collins Brodie

Benjamin Collins Brodie Bt (9 juni 1783 - 21 oktober 1862) was een Brits fysioloog en chirurg. Brodie verrichtte veel pionierswerk op het gebied van aandoeningen aan botten en gewrichten.

Brodie werd in 1783 geboren in Winterslow in het Engelse graafschap Wiltshire als zoon van een geestelijke. In 1801 ging hij naar Londen om er geneeskunde te studeren aan de Charterhouse School. Later werd hij als leerling aangenomen door Everard Home die als chirurg werkte in het St George's Hospital. In 1808 werd Brodie benoemd tot assistent-chirurg in dat ziekenhuis en in 1810 werd hij toegelaten tot de prestigieuze Royal Society, de Britse academie van wetenschappen.

Brodie bouwde een grote en lucratieve artsenpraktijk op en publiceerde regelmatig over chirurgische onderwerpen. Zijn belangrijkste werk was "Pathological and surgical observations on the diseases of the joints" uit 1818. Hierin beschreef hij hoe aandoeningen ontstaan in de weefsels waaruit een gewricht bestaat en hoe pijn een goede indicatie is van dit soort ziektes. Het werk bracht andere chirurgen ertoe minder ingrijpende maatregelen te nemen (zoals amputaties) bij gewrichtsaandoeningen. Verder schreef Brodie onder meer over ziektes van de urinewegen. en over de invloed van psychologische factoren op fysieke aandoeningen.

Tijdens zijn carrière werd Brodie op verscheidene wijzen geëerd voor zijn werk. In 1811 werd hem de Copley Medal toegekend, de belangrijkste wetenschapsprijs van de "Royal Society" voor een publicatie over de invloed van het brein op het functioneren van het hart. In 1834 werd Brodie met een baronetschap geadeld. Hij werd benoemd tot buitenlands lid van de Kungliga Vetenskapsakademien, de Zweeds academie van wetenschappen, in 1834 en van het Institut de France in 1844. Daarnaast was hij hofarts, waarbij hij koning George IV, koning Willem IV en koningin Victoria behandelde. Van 1858 tot 1861 was Brodie voorzitter van de "Royal Society". In 1858 droeg de anatoom Henry Gray zijn standaardwerk "Gray's Anatomy" aan Brodie op.

Brodie overleed in 1862 aan de gevolgen van botkanker. Zijn zoon Benjamin Collins Brodie jr. was een bekend Brits scheikundige.


</doc>
<doc id="3913006" url="https://nl.wikipedia.org/wiki?curid=3913006" title="Omer Van Der Stricht">
Omer Van Der Stricht

Omer Van Der Stricht (Dikkelvenne, 23 mei 1862 - Menton, 8 mei 1925) was een Belgisch embryoloog, histoloog en hoogleraar.

Omer Van Der Stricht werd geboren in het Oost-Vlaamse Dikkelvenne bij Gavere. Hij volgde les aan de Colleges van Oudenaarde en Sint-Niklaas. Na zijn humaniora trok hij naar de Gentse universiteit. Gedurende zijn opleiding aan de Universiteit van Gent werkte hij als voorbereider voor Charles Van Bambeke. Hij studeerde af in 1888 als arts. 
In 1894 werd hij werkleider aan het Anatomisch Instituut van de Universiteit van Gent. Hij werd benoemd tot opvolger van Charles Van Bambeke. In 1901 promoveerde hij tot buitengewoon hoogleraar en in 1906 tot gewoon hoogleraar. Van 1907 tot 1908 was hij deken aan de Faculteit Geneeskunde. Hij doceerde algemene en bijzondere weefselleer en embryologie.
Hij was directeur-diensthoofd van het Laboratorium voor embryologie en vergelijkende histologie van 1900 tot 1914 en van 1919 tot 1925.
Hij huwde met brouwster Marie Virginie Gevaert. In de herfst en winter keerde hij ieder jaar terug naar zijn geboortedorp Dikkelvenne in Oost Vlaanderen om te jagen. In wetenschappelijke kringen was zijn wijnkelder vermaard en hijzelf gekend als een "gourmet". Gedurende de eerste wereldoorlog verbleef hij in de Verenigde Staten waar hij fellow werd aan de Western Reserve University te Cleveland en lector aan de Johns Hopkins University te Baltimore. Zijn broer Alphonse Van Der Stricht was tevens oprichter van de brouwerij Excelsior aan de Steendam te Gent.
Hij was Ridder in de Légion d'honneur en Officier in de Leopoldsorde. 
Omer Van Der Sticht overleed op 62-jarige leeftijd na een lang en zwaar ziekbed in het Zuid-Franse Menton.



</doc>
<doc id="3914179" url="https://nl.wikipedia.org/wiki?curid=3914179" title="Abdel Moneim Aboul Fotouh">
Abdel Moneim Aboul Fotouh

Abdel Moneim Aboul Fotouh (Caïro, 15 oktober 1951) is een Egyptisch arts, bestuurder en politicus.

Tot 2011 was hij een lid van de Moslimbroederschap en hij zat jarenlang vast vanwege zijn betrokkenheid bij deze beweging. Vanaf 2004 was hij secretaris-generaal van de Arabische Artsenunie. Hij deed mee aan de presidentsverkiezingen van 2012 en behaalde met 17,5% van de stemmen de vierde plaats in de eerste ronde. De verkiezingen van 2014 boycot hij vanwege gebrek aan democratie in Egypte.

Fotouh studeerde in 1976 af in geneeskunde aan de Universiteit van Caïro en voltooide vervolgens een studie in de rechten aan dezelfde universiteit. Hierna studeerde hij verder aan de Universiteit van Helwan en behaalde hier zijn mastergraad in ziekenhuismanagement. In 1973 werd hij gekozen tot voorzitter van de studentenvereniging van de geneeskundige faculteit en in 1975 van die van de gehele Universiteit van Caïro. Daarnaast werd hij gekozen tot secretaris van de mediacommissie van alle Egyptische universiteiten. In 1977 werd hij na een interview van president Anwar Sadat van de universiteit gezet.

Sinds het begin van de jaren zeventig was hij lid van de Moslimbroederschap. Tijdens zijn studie had hij omgang met Ayman al-Zawahiri, de latere leider van Al Qaida, die het in die tijd al oneens was met de geweldloze koers van de Moslimbroederschap. In 1981 werd hij een maand gevangengezet nadat president Sadat was vermoord door een islamist. Drie jaar later hielp hij de broederschap de entree te maken in het Egyptische parlement, door middel van een alliantie met de Nieuwe Wafd Partij. Van 1987 tot 2009 was hij lid van het begeleidingsbureau van de broederschap. Van 1996 tot 2001 zat hij in de gevangenis vanwege zijn betrokkenheid bij de beweging.

Daarnaast bekleedde hij sinds 1984 topposities binnen verschillende Egyptische medische vakorganisaties, tot hij in 2004 benoemd werd tot secretaris-generaal van het Arabische Artsenverbond.

In 2010 publiceerde Fotouh zijn memoires, die zich laten vertalen als "Een getuige van de geschiedenis van de Egyptische islamische beweging". Hierin beschreef hij de geschiedenis van de Moslimbroederschap van 1970 tot 1984 en zijn ervaringen als lid van deze organisatie. Ondanks zijn lange verbondenheid met de broederschap, werd hij in 2011 uit de partij gezet toen hij besloot zich op persoonlijke titel te kandideren voor de presidentsverkiezingen van 2012. In aanloop naar de verkiezingen overleefde hij een aanslag, toen hij aan de rand van Caïro over de snelweg reed.

Vanuit politiek oogpunt wordt Fotouh gezien als een sociaal-liberaal en gematigd moslim. Hierin werd hij naar eigen zeggen beïnvloed door vroege Moslimbroeders als Umar al-Tilmisani en Shaykh Mohammed al-Ghazali, die uit de gevangenis kwamen toen hij de studentenvereniging aanvoerde. Al in zijn tijd bij de Moslimbroederschap behoorde Fotouh tot de voorstanders van goede banden met het westen, democratische hervormingen, vrouwenrechten en de rechten van minderheden. Verder pleit hij voor het opnemen van mensenrechten in de grondwet en een einde aan militaire rechtszaken tegen burgers. Staatkundig is hij voorstander van een door de sharia geïnspireerde burgerstaat. Volgens een vermeende uitgelekte telefoontap, zou generaal Sisi hem echter houden voor een extremistische Moslimbroeder.

Tijdens de verkiezingen werd hij gesteund door een brede achterban, van de militante islamistische beweging Gama'a al-Islamiyya tot seculiere jongeren zoals de internetactivist Wael Ghonim die achter de actie "Wij zijn allemaal Khaled Saïd" stond, en daarmee een belangrijk deel van het lont in het kruitvat stak van de Egyptische Revolutie van 2011.

Fotouh behaalde met 17,5% van de stemmen een vierde plaats tijdens de presidentsverkiezingen van 2012. Na de verkiezingen richtte hij de partij Sterk Egypte op. Sinds partijleden werden opgepakt vanwege het posteren tegen het referendum over de nieuwe grondwet, boycot Fotouh de verkiezingen van 2014 vanwege gebrek aan democratie in Egypte.


</doc>
<doc id="3920994" url="https://nl.wikipedia.org/wiki?curid=3920994" title="Arteria cerebri posterior">
Arteria cerebri posterior

De arteriae cerebri posteriores ("ACP") of achterste hersenslagaders zijn de slagaders van de grote hersenen die zuurstofrijk aanvoeren. Van de grotehersenhelft verzorgen zij de occipitale en temporale kwab van bloed. Ook behoort de thalamus tot het verzorgingsgebied.

Deze slagaders maken deel uit van de cirkel van Willis.



</doc>
<doc id="3921147" url="https://nl.wikipedia.org/wiki?curid=3921147" title="Anna Maria Tobbe">
Anna Maria Tobbe

Anna Maria Tobbe (Zaandijk, 24 september 1838 - Zaandijk, 17 augustus 1886 was de eerste vrouwelijke gediplomeerde apothekersbediende in de Zaanstreek, de tweede in Nederland.

Anna Maria Tobbe werd in 1838 geboren als middelste dochter van Hendrik Tobbe (Zaandijk, 25 februari 1806 - Zaandijk, 13 maart 1865) en Jeanette Scholten in een houten huis aan de Lagedijk 116-118 te Zaandijk. Zij behoorde net als haar twee zussen Barbera Christina en Helene Dorothea en haar broer Hendrik tot de vierde generatie van een chirurgijnen- en apothekersfamilie.

Zij had zich in 1865 tot de Provinciale Commissie van Geneeskundig Onderzoek en Toevoorzicht gewend om te worden ingeschreven als apothekersbediende, werkzaam in de apotheek van wijlen haar vader, die door een provisor (apotheker in dienst van de eigenaar) zou worden geleid. Zij had er al enkele jaren praktische ervaring opgedaan. De commissie vond dit verzoek zo uitzonderlijk (omdat ze een vrouw was) dat ze naar de minister van Binnenlandse Zaken werd verwezen.

Van minister J.R. Thorbecke kreeg ze op 25 juni 1865 een afwijzend antwoord, want in art. 17 van de instructie voor apotheken stond: 'hij'. In 1868 werd de wet gewijzigd,waardoor ook vrouwen toegelaten werden tot het examen van leerling-apotheker, hulpapotheker en apotheker. Na de wetswijziging in 1868 vroeg zij opnieuw examen aan. Dit keer werd het niet geweigerd. Zij slaagde in Den Haag op 13 juli 1868. Tragisch was wel dat ze niet als eerste, maar als tweede vrouw het door haar zo begeerde examen behaalde. Een week eerder had Aaltje Visser (1851-1871) uit Lemmer als eerste vrouw in Nederland het examen behaald. Meer vrouwen volgden daarna hun voorbeeld.

Na de dood van haar moeder in 1881 werd zij eigenaar van het familiehuis en de inverdan liggende apotheek. Op 7 mei 1880 trouwde ze op 41-jarige leeftijd met een bijna 20 jaar oudere apotheker Geurt Christoffel Theodorus van der Roemer (Amersfoort, 23 februari 1819 - Zaandijk, 31 mei 1897)

Anna Maria Tobbe overleed in 1886. Na haar dood kwam de apotheek in bezit van haar man, totdat hij in 1897 overleed. Het huis en de apotheek werden op een openbare verkoping op 12 augustus 1897 te koop aangeboden en in 1906 gesloopt.



</doc>
<doc id="3921869" url="https://nl.wikipedia.org/wiki?curid=3921869" title="Acute tubulusnecrose">
Acute tubulusnecrose

Acute tubulusnecrose is een aandoening van een specifiek onderdeel van de nieren (de tubuli). Bij deze aandoening sterven de tubuluscellen (die de voorurine transporteren) af. Dit leidt tot acuut nierfalen. Belangrijke oorzaken van acute tubulusnecrose zijn hypotensie (lage bloeddruk) en toxische medicijnen. Medicijnen die toxisch zijn voor de niercellen worden 'nefrotoxisch' genoemd. Men kan acute tubulusnecrose vaststellen door de aanwezigheid van "eiwitcilinders" in de urine. In normale urine horen geen eiwitten te zitten, en al zeker niet de typische cilinders. De cilindervormige eiwitten worden gevormd door restanten van de afgestorven tubuluscellen. De aanwezigheid van deze cilinders is bewijzend voor acute tubulusnecrose. De behandeling van acute tubulusnecrose bestaat uit het stopzetten van de oorzakelijke factor (bijvoorbeeld medicijngebruik staken). Indien hypotensie de oorzaak is dan kan men opteren om de patiënt te "vullen" met een infuus. De tubuluscellen vernieuwen zich constant. Omwille hiervan heeft acute tubulusnecrose een goede prognose. Een herstel valt te verwachten na 1 à 3 weken indien de oorzaken goed bestreden worden.


</doc>
<doc id="3924596" url="https://nl.wikipedia.org/wiki?curid=3924596" title="Triterpeen">
Triterpeen

Triterpenen vormen een subklasse van de terpenen. Het zijn organische verbindingen die bestaat uit zes isopreeneenheden. Ze hebben de molecuulformule CH. Verschillende triterpenen worden aangemaakt door planten en dieren. Sommige triterpenen hebben medicinale eigenschappen. Terpenoïde-afleidingen van triterpenen worden triterpenoïden genoemd.



</doc>
<doc id="3925775" url="https://nl.wikipedia.org/wiki?curid=3925775" title="Gyrus frontalis medius">
Gyrus frontalis medius

De gyrus frontalis medius of middelste voorhoofdswinding is een hersenwinding van de frontale kwab van de grote hersenen.
De gyrus frontalis medius ligt voor de gyrus precentralis, gescheiden door de sulcus precentralis

In sommige gevallen wordt de gyrus frontalis medius opgedeeld in twee delen:<br>
Deze twee delen worden gescheiden door een diepe hersengrioeve, de sulcus frontalis intermedius. 

In de hersenkaart van Korbinan Brodmann worden er een aantal schorsvelden in de gyrus frontalis medius onderscheiden (van voor naar achteren):<br>
Areae 8, 9, 10 et 46 maken onderdeel uit van Brodmanns regio frontalis. In moderne indelingen vormen areae 8, 9 et 46 ook onderdeel van de cortex praefrontalis dorsolateralis.

Takken van de arteria cerebri media voorzien de gyrus frontalis medius van bloed:

Daarnaast verzorgen de takken van de arteria cerebri anterior ook gedeeltelijk de gyrus frontalis medius van bloed:
De verzorgingsgebieden van deze hersenslagaders vormen een waterscheidingsgebied in deze hersenwinding.



</doc>
<doc id="3925853" url="https://nl.wikipedia.org/wiki?curid=3925853" title="Gyrus frontalis superior">
Gyrus frontalis superior

De gyrus frontalis superior of bovenste voorhoofdswinding is een hersenwinding van de frontale kwab van de grote hersenen. Alleen het deel aan het laterale oppervlak van de hersenen wordt tegenwoordig als "gyrus frontalis superior" aangeduid, terwijl het deel aan het mediale oppervlak van de hersenen een afzonderlijke naam draagt, namelijk de gyrus frontalis medialis.

De gyrus frontalis superior ligt voor de gyrus precentralis, gescheiden door de sulcus precentralis De ondergrens wordt aangegeven door de sulcus frontalis superior. Op de gyrus frontalis superior lopen veelal kleine oppervlakkige hersengroeven.

In de hersenkaart van Korbinan Brodmann worden er een aantal schorsvelden in de gyrus frontalis superior onderscheiden (van voor naar achteren):<br>
Areae 8, 9 et 10 maken onderdeel uit van Brodmanns "regio frontalis".

Takken van de arteria cerebri anterior voorzien de gyrus frontalis superior van bloed:



</doc>
<doc id="3925986" url="https://nl.wikipedia.org/wiki?curid=3925986" title="Gyrus rectus">
Gyrus rectus

De gyrus rectus of rechte winding is een hersenwinding aan de onderzijde van de frontale kwab van de grote hersenen. 


</doc>
<doc id="3926183" url="https://nl.wikipedia.org/wiki?curid=3926183" title="Gyri breves insulae">
Gyri breves insulae

De gyri breves insulae zijn hersenwindingen van het eiland van Reil van de grote hersenen. Deze hersenwindingen liggen voor de sulcus centralis insulae en worden zo gescheiden van de gyrus longus insulae.

Als synoniem wordt ook "gyri operti" gebruikt. Dit begrip wordt echter ook in de algemene betekenis van "gyri ínsulae" (dus inclusief de gyrus longus insulae) gehanteerd.


</doc>
<doc id="3926383" url="https://nl.wikipedia.org/wiki?curid=3926383" title="Gyrus frontalis medialis">
Gyrus frontalis medialis

De gyrus frontalis medialis is een hersenwinding aan het mediale oppervlak van de frontale kwab van de grote hersenen.

Onder de gyrus frontalis medialis loopt de sulcus cinguli. Deze hersengroeve scheidt deze hersenwinding van de onderliggende gyrus cinguli. De achtergrens tussen de gyrus frontalis medialis en de lobulus paracentros wordt gevormd door de sulcus paracentros.

In de hersenkaart van Brodmann bestaat de gyrus frontalis medialis uit delen van de area frontalis agranularis ("area 6"), area frontalis intermedia ("area 8") en de area frontalis granularis ("area 9"). Het mediale deel van area 6 op de gyrus frontalis medialis bestaat uit twee afzonderlijke motorische gebieden. Het achterste gebied, de supplementaire motorische schors, ligt gedeeltelijk op de lobulus paracentros, die achter de gyrus frontalis medialis ligt. Het voorste gebied, wordt de presupplementaire motorische schors genoemd. De grens tussen deze twee motorische gebieden wordt gevormd door vanuit de commissura anterior een denkbeeldige lijn naar boven te trekken door de gyrus frontalis medialis heen.


</doc>
<doc id="3926454" url="https://nl.wikipedia.org/wiki?curid=3926454" title="Gyrus occipitalis inferior">
Gyrus occipitalis inferior

De gyrus occipitalis inferior is een hersenwinding van de occipitale kwab van de grote hersenen. 



</doc>
<doc id="3926478" url="https://nl.wikipedia.org/wiki?curid=3926478" title="Gyrus occipitalis medius">
Gyrus occipitalis medius

De gyrus occipitalis medius is een hersenwinding van de occipitale kwab van de grote hersenen.



</doc>
<doc id="3926498" url="https://nl.wikipedia.org/wiki?curid=3926498" title="Gyrus occipitalis superior">
Gyrus occipitalis superior

De gyrus occipitalis superior is een hersenwinding van de occipitale kwab van de grote hersenen. 



</doc>
<doc id="3926640" url="https://nl.wikipedia.org/wiki?curid=3926640" title="Gyrus supramarginalis">
Gyrus supramarginalis

De gyrus supramarginalis of winding boven de rand is een hersenwinding van de pariëtale kwab van de grote hersenen. 


</doc>
<doc id="3932330" url="https://nl.wikipedia.org/wiki?curid=3932330" title="Lobulus parietalis inferior">
Lobulus parietalis inferior

De lobulus parietalis inferior of onderste wandkwabje is een onderdeel van de pariëtale kwab van de grote hersenen. De voorste helft van de lobulus parietalis inferior is de gyrus supramarginalis en aan de achterste helft de gyrus angularis.

In de hersenkaart van Brodmann ligt aan de voorzijde de "area supramarginalis" (area 40) en achter dit gebied de "area angularis" (area 39).


</doc>
<doc id="3935583" url="https://nl.wikipedia.org/wiki?curid=3935583" title="Wijnhandel">
Wijnhandel

Een wijnhandel of wijnspeciaalzaak is een bedrijf dat partijen wijn inkoopt en deze dan weer in kleinere hoeveelheden door verkoopt aan horeca, particulieren en bedrijven.
Het verschil tussen een slijter en een wijnhandel is de specialisatie. Hoewel er in een wijnhandel ook wel andere alcoholische- en non-alcoholische dranken worden verkocht, bestaat het grootste gedeelte uit wijn.

Wanneer een wijnhandel of wijnspeciaalzaak zich wil vestigen, dient men specifieke kennis te hebben van wijnen en aanverwante zaken. Er zijn meerdere mogelijkheden om kennis over wijn te vergaren. Het volgen van opleidingen en ervaring in de wijnbranche zorgen ervoor dat de consument de juiste informatie en advies krijgt over bijvoorbeeld smaak, herkomst en wijn-spijs combinaties. Naast het beschikken over kennis van wijn, moet een wijnhandel ook beschikken over kennis andere zaken, zoals winkelconcepten en wettelijke verplichtingen. Deze wettelijke verplichtingen staan in Nederland omschreven in de Drank- en Horecawet.

Per 1 januari 2013 is het in Nederland wettelijk toegestaan om in wijnhandels wijnen te laten proeven, zodat de consument de mogelijkheid geboden wordt een goede keuze te maken. Hieraan zijn echter wel “spelregels” verbonden. 


</doc>
<doc id="3935785" url="https://nl.wikipedia.org/wiki?curid=3935785" title="Sulcus collateralis">
Sulcus collateralis

De sulcus collateralis of verbindingsspleet is een hersengroeve in de temporale en occipitale kwab, die de ondergelegen gyrus fusiformis scheidt van de bovengelegen gyrus parahippocampalis en gyrus lingualis. 

De ramus parahippocampalis is een zijtak van de sulcus collateralis die in de helft tot veruit het grootste deel van de gevallen aanwezig is. De zijtak vormt veelal de scheiding tussen de gyrus parahippocampalis en gyrus lingualis. De ramus parahippocampalis wordt gebruikt als oriëntatiepunt om het achterste punt van de hippocampus in het cornu temporale aan te geven. Door deze zijtak loopt veelal de arteria temporalis communis.


</doc>
<doc id="3935790" url="https://nl.wikipedia.org/wiki?curid=3935790" title="Sulcus parietooccipitalis">
Sulcus parietooccipitalis

De sulcus parietooccipitalis of wand-achterhoofdsspleet is een hersengroeve op het mediale vlak van de grote hersenen. De sulcus parietoocipitalis scheidt de occipitale van de pariëtale kwab.

In ongeveer de helft van de gevallen heeft de sulcus parietooccipitalis een echte verbinding met de sulcus calcarinus. In bijna alle gevallen loopt de sulcus parietooccipitalis door over het zijoppervlak van de grote hersenen. 


</doc>
<doc id="3935793" url="https://nl.wikipedia.org/wiki?curid=3935793" title="Sulcus corporis callosi">
Sulcus corporis callosi

De sulcus corporis callosi is een hersengroeve die de gyrus cinguli scheidt van het ondergelegen corpus callosum. 


</doc>
<doc id="3935794" url="https://nl.wikipedia.org/wiki?curid=3935794" title="Sulcus cinguli">
Sulcus cinguli

De sulcus cinguli of gordelgroeve is een hersengroeve die de gyrus cinguli scheidt van de bovengelegen hersenwindingen. 

Aan zowel de linker als rechter kant kent de sulcus cinguli in de meeste gevallen een ononderbroken verloop, maar kan ook uit twee of drie afzonderlijke onderbroken delen bestaan. In een kwart van de gevallen loopt er parallel aan de sulcus cinguli een tweede hersengroeve. Het achterste deel van de sulcus cinguli loopt omhoog, en staat bekend als de ramus marginalis sulci cinguli. In ongeveer een derde van de gevallen loopt de sulcus cinguli over in de sulcus subparietalis.


</doc>
<doc id="3935795" url="https://nl.wikipedia.org/wiki?curid=3935795" title="Sulcus frontalis intermedius">
Sulcus frontalis intermedius

De sulcus frontalis intermedius is een hersengroeve in de frontale kwab van de grote hersenen, die het bovenste deel ("pars superior") van de gyrus frontalis medius scheidt van het onderste deel ("pars inferior").

De voorkant van de sulcus frontalis intermedius is rechts in meer dan de helft van de gevallen en links in een kart van de gevallen verbonden met de sulcus frontomarginalis. Aan de achterkant kan deze hersengroeve verbonden zijn met de sulcus praecentralis.


</doc>
<doc id="3935799" url="https://nl.wikipedia.org/wiki?curid=3935799" title="Sulcus frontalis superior">
Sulcus frontalis superior

De sulcus frontalis superior of bovenste voorhoofdsgroeve is een hersengroeve in de frontale kwab van de grote hersenen. Hij vormt de scheiding tussen de ondergelegen gyrus frontalis medius en de bovengelegen gyrus frontalis superior.

De sulcus frontalis superior kan bestaan uit één ononderbroken deel of bestaan uit twee, drie of vier onderbroken delen. Het achterdeel is in verreweg de meeste gevallen verbonden met de sulcus precentralis.


</doc>
<doc id="3935800" url="https://nl.wikipedia.org/wiki?curid=3935800" title="Sulcus hippocampi">
Sulcus hippocampi

De sulcus hippocampi is een hersengroeve van de grote hersenen, die ligt tussen de hippocampus en de gyrus parahippocampalis.


</doc>
<doc id="3935802" url="https://nl.wikipedia.org/wiki?curid=3935802" title="Sulcus subparietalis">
Sulcus subparietalis

De sulcus subparietalis is een hersengroeve aan het mediale oppervlak van de grote hersenen. Hij vormt de scheiding tussen de ondergelegen gyrus cinguli en de bovengelegen precuneus.

In ongeveer een derde van de gevallen is de sulcus subparietalis verbonden met de sulcus cinguli.


</doc>
<doc id="3935808" url="https://nl.wikipedia.org/wiki?curid=3935808" title="Sulcus rhinicus">
Sulcus rhinicus

De sulcus rhinicus is een hersengroeve op het mediale oppervlak van de grote hersenen. Hij vormt de scheiding tussen het voorste deel van de gyrus parahippocampalis en de ondergelegen gyrus fusiformis. In bijna de helft van de gevallen loopt het achterste deel van de sulcus rhinicus over in de sulcus collateralis. De sulcus rhinicus kan meerdere zijtakken hebben.


</doc>
<doc id="3935817" url="https://nl.wikipedia.org/wiki?curid=3935817" title="Sulcus centralis insulae">
Sulcus centralis insulae

De sulcus centralis insulae is een hersengroeve van de grote hersenen. De hersengroeve is een voortzetting van de sulcus centralis en deelt het eiland van Reil in twee delen.


</doc>
<doc id="3947455" url="https://nl.wikipedia.org/wiki?curid=3947455" title="Staphylococcus capitis">
Staphylococcus capitis

Staphylococcus capitis (afgekort "S. capitis") is een grampositieve kok. De bacterie behoort tot de normale huidflora van de mens en komt voor op de menselijke kruin, op het gezicht, op de nek en in de oren. Bij gezonde mensen zorgt deze bacterie meestal niet voor klachten. Maar ziekenhuispatiënten met een verminderde weerstand kunnen er een biofilmgerelateerde infectie door krijgen zoals endocarditis. Om deze reden wordt "S. capitis" als ziekenhuisbacterie beschouwd.


</doc>
<doc id="3947814" url="https://nl.wikipedia.org/wiki?curid=3947814" title="Cumulatieve incidentie">
Cumulatieve incidentie

Cumulatieve incidentie, of incidentieproportie, is een frequentiemaat die in de epidemiologie wordt gebruikt als maatstaf om te kijken hoe vaak een ziekte optreedt in een bepaalde periode. Wanneer deze periode een heel leven beslaat, wordt de incidentie proportie ook wel “lifetime risk” genoemd.

Cumulatieve incidentie wordt ook wel gedefinieerd als de kans dat een bepaalde gebeurtenis, zoals het ontstaan van een bepaalde ziekte, zal zijn opgetreden voordat een bepaald tijdstip aanbreekt. Net als bij incidentie, wordt het berekend door naar een bepaalde periode te kijken waarin elk individu in de populatie wordt gezien als een potentiële kandidaat om de ziekte die bestudeerd wordt te krijgen. Het wordt soms ook wel “incidentie-proportie” genoemd. 

Cumulatieve incidentie wordt berekend door het aantal nieuwe gevallen gedurende een bepaalde periode, te delen door het totaal aantal deelnemers dat aan het begin van het onderzoek mogelijk in die periode een nieuw (ziekte)geval zou kunnen worden. 

Het kan ook worden berekend door de incidentieratio te vermenigvuldigen met de duur van de periode van onderzoek.


</doc>
<doc id="3948178" url="https://nl.wikipedia.org/wiki?curid=3948178" title="Kaiser Permanente">
Kaiser Permanente

Kaiser Permanente is een Amerikaans non-profit consortium in de gezondheidszorg. Het werd in 1945 opgericht door industrieel Henry J. Kaiser en arts Sidney Garfield.

Kaiser Permanente bestaat uit drie grote groepen van entiteiten. Vooreerst is er de "Kaiser Foundation Health Plan" met haar regionale afdelingen. Daarnaast zijn er de "Kaiser Foundation Hospitals" en ten slotte zijn er autonome, regionale "Permanente Medical Groups", die wel for profit zijn. Kaiser Permanente is actief in negen staten en Washington D.C. De hoofdzetel bevindt zich in Oakland (Californië). Zo'n 8,9 miljoen Amerikanen zijn ingeschreven op een gezondheidsplan (ziektekostenverzekering) van Kaiser Permanente. Het consortium stelt 167.300 mensen te werk en beschikt over 37 ziekenhuizen en 611 medische praktijken.



</doc>
