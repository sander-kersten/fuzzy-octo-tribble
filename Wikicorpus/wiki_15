<doc id="770846" url="https://nl.wikipedia.org/wiki?curid=770846" title="Pectus">
Pectus

Pectus (ook wel "trechterborst" genoemd) is een vergroeiing van het borstbeen die zowel bij mens als bij dier voorkomt.

Pectus komt in twee vormen voor. Pectus excavatum (PE) en pectus carinatum zijn aangeboren afwijkingen, waarbij een teveel aan ribkraakbeen ervoor zorgt dat het borstbeen ofwel naar binnen of naar buiten geduwd wordt en zodoende de borstkas er afwijkend uitziet. Bij pectus excavatum wat ook wel trechterborst of schoenmakersborst genoemd wordt is het borstbeen ingevallen.
Pectus carinatum of kippenborst is daar het tegengestelde van. Bij pectus carinatum staat het borstbeen naar buiten.

Beide soorten van pectus komen ook weer in verschillende variaties voor. Bij de één valt het nauwelijks op terwijl het bij een ander erg op kan vallen. Bij een ernstige vorm van pectus excavatum kan er zelfs nog maar een paar centimeter tussen het borstbeen en wervelkolom zitten. Ook kan het borstbeen gedraaid zijn. Vaak is er ook sprake van een scoliose (zijkromming van de rug) of van een slechte houding (naar voren ‘hangende’ schouders). De slechte houding wordt niet veroorzaakt door een afwijkende bouw van de ribben of ruggenwervel.

Doordat pectus een afwijking van de borstkas is, ontstaan bij veel vrouwen afwijkingen van de borsten, zoals asymmetrie tussen de linker en rechterhelft, achterblijvende groei en naar binnen wijzende tepels.

Pectus komt bij één tot acht op de duizend mensen voor. Pectus komt voor het grootste deel voor onder blanke mensen. Ook komt het meer bij mannen dan bij vrouwen voor. De verhouding is ongeveer 3:1. Pectus excavatum komt veel vaker voor dan pectus carinatum. In ongeveer 90% van de gevallen is er sprake van pectus excavatum en in 5 tot 7% van de gevallen is er spraken van pectus carinatum. De overige procenten hebben andere afwijkingen.

Algemeen wordt aangenomen dat de vervorming komt door een te sterke groei van het ribkraakbeen, maar de reden hiervoor is tot nu toe nog onbekend. Hierdoor wordt bij pectus excavatum het onderste deel van het borstbeen (sternum) naar binnen gebogen, waardoor de trechtervorm ontstaat. Door de overmatige groei van het ribkraakbeen steekt de onderkant van de ribbenkast wat naar voren, en vormt zo de kenmerkende "vleugels". Bij de pectus carinatum wordt het sternum naar buiten gebogen, waardoor de typische kippenborst ontstaat.
Bij ongeveer 80% van de gevallen wordt de afwijking binnen de eerste twee levensjaren ontdekt. Een verergering van de afwijking ontstaat tijdens de groeispurt in de puberteit. Omdat in de puberteit de borstkas vaak opvallend verandert, worden mensen met pectus meestal pas dan onder de aandacht van medische specialisten gebracht. Op deze ‘kwetsbare’ leeftijd ontstaan vaak problemen met het zelfvertrouwen en het zelfbeeld. Soms leidt dit tot psychische problemen op volwassen leeftijd.
In 35-45% van de gevallen komt de pectus bij meerdere familieleden voor. Mogelijk speelt een erfelijke aanleg een rol bij het ontstaan van een pectus, hoewel dit nog niet met zekerheid is aangetoond. Pectus misvormingen komen voor bij erfelijke ziekte van het bindweefsel zoals het syndroom van Ehlers-Danlos, het syndroom van Marfan en het syndroom van Poland.

Bij een ernstige pectus excavatum wordt het hart vaak naar de linkerkant van de borst verplaatst. De gevolgen van pectus zijn vaak niet duidelijk totdat de persoon aan atletische of hoge inspanningsactiviteiten deelneemt. Hoewel door de ingedeukte borstkas (PE) longen en hart minder ruimte hebben, hoeft dat niet meteen te betekenen dat er ook klachten ontstaan. Vaak zijn er, ook bij sterke misvormingen, vrijwel geen lichamelijke klachten. Personen met pectus klagen wel vaker over snelle vermoeidheid, een daling van het uithoudingsvermogen en kortademigheid bij zware inspanning (67%). Frequente luchtweginfecties (32%), pijn op de borst(8%) en astma (7%) worden ook vermeld. Bij de meer ernstige vormen van PE zijn klachten van ernstige kortademigheid en hartproblemen zoals hartbonzen (palpitaties) en onregelmatigheid van het hartritme geen uitzondering. In dat geval wordt vaak het rechter hart ingedrukt (cardiocompressie) door het naar binnen buigende borstbeen. Recente medische publicaties tonen aan dat er dan sprake is van een aandoening van hart en bloedvaten(cardiovasculaire ziekte)
Een verminderde longfunctie ten opzichte van personen zonder de afwijking is tot nu toe niet overtuigend aangetoond.
Bij 20 tot 60% van de personen met PE komen in mindere of meerdere mate problemen met hartkleppen voor. Het gaat daarbij voornamelijk om de kleppen tussen de linker kamer en de linker boezem van het hart. Omdat het hart wordt ingedrukt of naar links verplaatst of enigszins gedraaid, vervormt het hart en sluiten de genoemde kleppen niet goed. De eerder genoemde symptomen zoals kortademigheid, palpitaties en hartritmestoornis kunnen ook hierdoor veroorzaakt worden. Bij het luisteren naar het hart wordt vaak een ‘hartruis’ geconstateerd.

Omdat in de puberteit de borstkas vaak opvallend verandert, is dit een ‘kwetsbare’ leeftijd die vaak problemen met zich meebrengt met betrekking tot het zelfvertrouwen en het zelfbeeld. Psychische problemen met betrekking tot het uiterlijk kunnen iemand tot ver in de volwassenheid hinderen. Sommigen hebben geen enkel probleem met de vorm van hun borstkas, voor anderen levert het echter een negatief zelfbeeld en laag zelfvertrouwen op. Ze worden liever met een shirt aan gezien dan zonder tijdens bijvoorbeeld zwemmen, sporten en sociale activiteiten. Dit is de klacht die artsen het vaakst horen. In feite kan een pectus misvorming alle gebieden van het leven beïnvloeden.

De puberteit is de moeilijkste leeftijd voor het hebben van een misvorming. Daarom hebben veel tieners met pectus er ook last van. Het belang van goedkeuring van vrienden en vriendinnen, het in het openbaar tonen van een ‘bloot’ bovenlijf en een overdreven waarneming van lichaamsbouw kan voor veel problemen zorgen. Veel tieners denken dat iedereen hun lichaam ziet zoals zij het zien, terwijl dit niet altijd het geval is. Voor sommige tieners speelt het afwijkende uiterlijk meestal de hoofdrol en worden eventuele lichamelijke klachten voor lief genomen. Anderen geven daarentegen niet zoveel om eventuele goedkeuring van hun uiterlijk, maar ondervinden toch ernstige hinder door de aandoening aangezien een pectus excavatum ook kan zorgen voor bijvoorbeeld een verminderde longcapaciteit, waardoor deze jongeren minder goed in staat zijn om mee te doen aan intensievere/aerobische sportieve activiteiten. (Duiken kan bijvoorbeeld totaal onmogelijk zijn terwijl dingen als hardlopen veel meer moeite vereisen)

Pas de laatste 10 jaar is duidelijk geworden, dat bij 35-plussers en juist ook bij senioren de lichamelijke klachten van een pectus excavatum een belangrijke rol kunnen gaan spelen. Het blijkt dat zelfs een matige trechterborst in toenemende mate klachten kan gaan veroorzaken bij het ouder worden: kortademigheid, vermoeidheid, hartkloppingen en hartritmestoornis, pijn op de borst. Kenmerkend is dat de klachten duidelijk verergeren bij een bukkende houding of bij druk op de bovenbuik. Verkleining van de ruimte in de borstkas, waardoor de druk van het borstbeen op het hart toeneemt, is hier mogelijk de oorzaak van. De klachten nemen af bij het opheffen van het hoofd en strekken van de rug. De kortademigheid wordt ervaren als een belemmering bij het inademen. Veel van deze klachten verdwijnen na een thoraxcorrectie, waarbij tegenwoordig de voorkeur uitgaat naar de techniek volgens Nuss. Hierbij wordt via thoracoscopie een C-vormige baar in nikkel onder de thoraxwand geschoven. Het totale risico van deze ingreep is nauwelijks groter dan dat van de anesthesie. Een alternatief is de open procedure van Ravitch.



</doc>
<doc id="771275" url="https://nl.wikipedia.org/wiki?curid=771275" title="JongerenInfoLife">
JongerenInfoLife

JongerenInfoLife (JIL) is een Belgische organisatie die hulp biedt bij ongeplande, onverwachte of ongewenste zwangerschap en geeft relationele en seksuele vorming (RSV).

JIL gaat ervan uit dat de mens vanaf de bevruchting beschermwaardig is.



</doc>
<doc id="771525" url="https://nl.wikipedia.org/wiki?curid=771525" title="Dion Fortune">
Dion Fortune

Dion Fortune, pseudoniem van "Violet Mary Firth", (Bryn-y-Bia (Llandudno), 6 december 1890 - Londen, 8 januari 1946) was een Welshe occultiste.

Tijdens haar leven ontwikkelde Dion Fortune zich tot een van de bekendste occultisten van haar tijd. Ze stichtte een inwijdingsschool in de westerse esoterische traditie, genaamd Fraternity of the Inner Light, en schreef vele boeken over onder meer de Kabbala, 'psychische zelfverdediging' en 'esoterische kosmologie'. Een van haar bekendste werken is "The Mystical Qabalah" ('De Mystieke Kabbala') uit 1935.

Ze werd geboren in Wales en groeide op in een streng Christian Science-gezin. Toen ze vier jaar was vertelde ze over visioenen waarin ze Atlantis zag. In 1904, op haar dertiende, kwam haar eerste boek "Violets" uit, een bundeling van haar gedichten. Naar verluidt zou ze op haar twintigste jaar psychische vermogens hebben ontwikkeld. Het was in die periode dat ze een zenuwinzinking kreeg. Na haar herstel voelde ze zich aangetrokken tot het occulte.

Haar interesse in het occulte werd nog meer aangewakkerd toen ze ging werken als Freudiaans analyticus ten tijde van de Eerste Wereldoorlog. Haar eerste occulte trainingen zou ze volgens haar biograaf Alan Richardson ontvangen hebben van een Ierse vrijmetselaar, dokter Theodore Moriarty, die ze waarschijnlijk had ontmoet in de kliniek waar ze werkte. Deze man stond later model voor Dr. Taverner in het boek waarin ze haar korte verhalen bundelde "The secrets of Dr Taverner". Haar werk op zowel psychiatrisch als occult gebied is onder andere gebaseerd op de ideeën van haar tijdgenoten Jung en Freud. Zo maakt Fortune in haar magische romans gebruik van Jungs concepten over anima en animus als vrouwelijke en mannelijke krachten waarmee de psyche in evenwicht kon worden gebracht. Violet Firths jeugdvriendin Maiya Tranchell-Hayes introduceerde haar in de Golden Dawn "Temple of the Alpha and Omega" in 1919. Deze tempel was gevestigd in Londen, als zuidelijke uitloper van de Schotse afdeling van de Golden Dawn en stond onder leiding van dr. JW Brodie-Innes. Een jaar later trad Firth toe tot een Londense tempel onder leiding van Moina Mathers, die het esoterische werk van haar echtgenoot verder zette na zijn vroegtijdige dood tijdens de griepepidemie van 1918. Toen begon ze ook met het schrijven van artikelen onder de naam "Dion Fortune". De naam Dion Fortune komt voort uit haar familiemotto: 'Deo Non Fortuna', ofwel `Door God en Niet door Geluk'. Ze koos een variatie op dat motto uit als haar schrijversnaam "Dion Fortune". Haar artikelen werden gepubliceerd in boekvorm onder de titels "The Esoteric Philosophy of Love and Marriage", "Sane Occultism and Psychic Self-Defence". Ze wekten de woede op van Moina Mathers, die van mening was dat Fortune haar eed schond door over zaken te schrijven die vielen onder de geheimhouding van de Golden Dawn.

Dion Fortune raakte meer en meer gedesillusioneerd door de Golden Dawn en toen in 1921 Dr. Moriarty overleed, voltrok ze haar eigen plan om een eigen esoterische orde te beginnen, samen met wat andere leerlingen van Dr. Moriarty en een paar leden van de Theosofische beweging in Londen. In 1924 kochten zij een oud officiersverblijf van het leger aan de voet van de heuvel Glastonbury Tor in Somerset, beter bekend als 'Chalice Orchard'. Oorspronkelijk opgericht als "Christian Mystic Lodge of the Theosophical Society" werd dit het eerste hoofdkwartier van de 'Fraternity of the Inner Light'. Later werd de naam weer veranderd in 'Society of the Inner Light'. Niet lang daarna kochten ze ook een groot oud huis in Queensborough Terrace te Londen. Dit was groot genoeg voor de huisvesting van een magische "lodge" en sommige leden woonden er ook permanent. Fortune en haar man Dr. Penry Evans, van wie ze later weer scheidde, verdeelden hun tijd over de beide locaties.

Tijdens de jaren dertig schreef Fortune verschillende esoterische romans waarin ze veel 'praktische kennis' verwerkte die ze niet in haar artikelen kwijt kon. Ze verzette ook pionierswerk over het onderwerp Qabalah als sleutel tot de westerse mysterietraditie en haar boek "De Mystieke Qabalah" groeide uit tot een klassieker. Haar andere belangrijke werk "The Cosmic Doctrine", waarvan ze de inhoud 'doorgeseind' kreeg via haar contact met de Masters, was eigenlijk alleen bedoeld voor geïnitieerden. De tekst is bijzonder abstract en moeilijk te doorgronden en wordt meer geschikt geacht voor meditatie dan als leesboek.

Tijdens de Tweede Wereldoorlog organiseerde Fortune naar eigen zeggen haar eigen bijdrage in het verdedigen van haar land 'op magisch niveau', wat later samengesteld is uitgebracht onder de titel "The Magical Battle of Britain". Haar eigen huis op Queensborough Terrace werd gebombardeerd en, hoewel de schade enorm meeviel, keken hulpverleners toch vreemd op toen ze het ene na het andere gewaad onder de puinhopen vandaan haalden.

Fortune keerde terug naar Glastonbury in januari 1946. Ze zat niet lekker in haar vel en voelde zich erg moe. Ze werd opgenomen in het ziekenhuis en stierf enkele dagen later, met als doodsoorzaak acute myeloïde leukemie. Haar lichaam werd overgebracht naar Glastonbury, om daar begraven te worden. Het merendeel van haar bezittingen liet ze na aan twee leden van de Inner Light, namelijk W.K. Creasy en Arthur Chichester. Deze laatste zou later, in 1947, het leiderschap van de organisatie op zich nemen. Haar laatste roman, "Moon Magic" was ten tijde van haar overlijden nog niet voltooid. De laatste hoofdstukken zijn volgens haar aanhangers door Fortune vanaf gene zijde via een medium van de society 'doorgegeven'.







</doc>
<doc id="771610" url="https://nl.wikipedia.org/wiki?curid=771610" title="Erytromelalgie">
Erytromelalgie

Erytromelalgie (Gr: 'rood-ledemaat-pijn') is een zeldzame perifere vasculaire ziekte waarbij bij een temperatuur hoger dan 35-37 °C een plaatselijke verwijding van de haarvaten ontstaat, wat aanleiding geeft tot een pijnlijke roodheid. De thermoregulatoire zweettest is een gevoelige test voor de aandoening: de aangedane gebieden zweten meestal niet of nauwelijks.

Daarnaast komt erytromelalgie ook voor bij een chronisch myeloproliferatieve aandoening van de bloedplaatjes die essentiële trombocytose wordt genoemd.

Er bestaat ook een vorm die erfelijk is (in families voorkomt), en op jongere leeftijd begint. Deze vorm wordt soms ter onderscheiding (primaire) ery"therm"algie genoemd. Het wordt veroorzaakt door mutaties in een bepaald ionkanaal: SCN9A in de celmembraan van zenuwcellen.


</doc>
<doc id="771650" url="https://nl.wikipedia.org/wiki?curid=771650" title="Oogkleur">
Oogkleur

Oogkleur is bij de mens een polygene fenotypevariatie die wordt bepaald door twee verschillende factoren: de pigmentatie van de iris in het menselijk oog en de frequentie-afhankelijkheid van de verstrooiing van het licht door het troebele medium in het stroma van de iris.

Bij de mens varieert de pigmentatie van de iris van lichtbruin tot zwart. De kleur is afhankelijk van de concentratie van melanine in het iris-pigmentepitheel (aan de achterkant van de iris), de melanine-inhoud in het irisstroma (aan de voorzijde van de iris) en de cellulaire dichtheid van het stroma. Het fenomeen van blauwe, groene, maar ook bruine ogen is het resultaat van de Rayleigh-verstrooiing van het licht in het stroma, een fenomeen dat vergelijkbaar is met de wijze waarop de blauwheid van de hemel wordt bepaald. Er zijn noch blauwe noch groene pigmenten aanwezig in de menselijke iris of in de oculaire vloeistof De oogkleur varieert afhankelijk van de lichtomstandigheden, met name voor ogen die weinig pigment bevatten.

De iris bepaalt de kleur van het oog zoals wij die ervaren. Blauwe of bruine ogen zijn feitelijk blauwe of bruine irissen. Een oog met weinig pigmentatie is blauw en een oog met veel pigmentatie is bruin. De kleur van de iris is een polygene eigenschap en wordt bepaald door het aantal en type van pigmenten. Mens en dier hebben vele fenotypevariaties. Deze variaties ontstaan door verschillen in de verhouding tussen de twee types melanine namelijk eumelanine en feomelanine.

Drie elementen in de iris dragen bij tot de uiteindelijke kleur. De hoeveelheid melanine in het pigmentepitheel, de hoeveelheid melanine in het stroma en de dichtheid van het stroma. Alle ogen bevatten in het epitheel het zwarte pigment eumelanine. De dichtheid van het stroma bepaalt vooral de hoeveelheid licht die geabsorbeerd wordt door het onderliggende epitheliumpigment. Ook kan iemand twee verschillende kleuren iris hebben. Dit wordt heterochromie genoemd.

De kleuren van de ogen van vogels ontstaan door andere melanines: pteridines, purines en carotenoïden.

Er bestaan veel fenotypische variaties in de kleur van de iris. De genetica van de oogkleur is gecompliceerd, en de kleur van de ogen wordt door meerdere genen bepaald. Genetici hebben vijftien verschillende genen gevonden, die een rol spelen in de overerving van de oogkleur. Onder deze oogkleurgenen zijn "OCA2" en "HERC2".

De tot voor enige decennia op school onderwezen opvatting dat het hebben van blauwe ogen een recessieve eigenschap is, blijkt een vrij grove versimpeling van de werkelijkheid te zijn. De genetica van de oogkleur is zo complex dat bijna elke ouder-kindcombinatie van oogkleuren kan voorkomen. Het grootste deel van kleurvariatie in het menselijk oog lijkt echter bepaald te worden door de "OCA2" en "HERC2"-genen op chromosoom 15.
OCA2 veroorzaakt in 75% van de gevallen het verschil tussen blauwe en bruine ogen en is een van de oorzaken van oculocutaan albinisme. In 2008 is door twee verschillende groepen ontdekt dat de belangrijkste determinant net buiten dit gen ligt, in een gebied dat codeert voor een ander gen, "HERC2". Het gen "HERC2" stuurt aan hoeveel melanine door het gen "OCA2" wordt aangemaakt.

De kleur van het oog kan in de loop der tijd veranderen. Veel blanke baby's hebben bij de geboorte blauwe ogen, die later kunnen veranderen in elke kleur. Na het derde levensjaar staat de oogkleur in principe vast. Maar oogkleurverandering komt heel frequent voor, namelijk door contact met zonlicht, net als de huid. Praktisch alle ogen die niet permanent bruin zijn worden bruiner door zonlicht. Zo kan iemand met groene ogen in de zomer veel bruine vlekken ontdekken. Bij blauwe ogen wordt het vaak een lichtbruine ring van bij de pupil (en wordt vaak als een gele ring gezien). In de winter keert de normale kleur terug.

Een classificatie van de kleuren kan nuttig zijn bij het documenteren van pathologische veranderingen en hoe een individu reageert op diverse oculaire geneesmiddelen. Diverse classificeringssystemen gaan van een eenvoudige ordening van "licht" naar "donker" tot fotografische vergelijkingsstandaarden. Anderen hebben getracht objectieve standaarden voor kleurvergelijking in te voeren. Dit is niet eenvoudig omdat kleurwaarneming afhankelijk is van de lichtomstandigheden.
De kleuren kunnen herleid worden tot een geleidelijke overgang van donkerbruin naar lichtblauw. Seddon ontwikkelde een classificatie die gebaseerd is op de overheersende kleur van de iris (bruin, lichtbruin, grijs en blauw) en de hoeveelheid aanwezig bruin en geel pigment. Er zijn slechts drie hoofdkleuren aanwezig: bruin, blauw en groen. De kleur die wordt waargenomen wordt in hoge mate bepaald door de hoeveelheid melanine. Bruin is het meest voorkomend, gevolgd door blauw. Groen is de meest zeldzame oogkleur.

Bij de mens bevatten bruine ogen grote hoeveelheden melanine (hoofdzakelijk eumelanine) in het stroma. Dit absorbeert vooral licht van korte golflengte. Zeer donkerbruine irissen kunnen zwart lijken. Mensen met lichtbruine irissen hebben ogen met een "whiskeykleur". Bruine ogen gaan meestal ook samen met bruin of zwart haar. Bruin is een dominante kleur en in vele populaties is het (met enige uitzonderingen) de enige aanwezige kleur.

Wordt vooral veroorzaakt door de Rayleighverstrooiing. Een aantal studies hebben hazelnoot als mediane kleur tussen bruin en donkerbruin aangeduid. Dit kan soms leiden tot een meerkleurige iris. Dat wil zeggen een oog dat bruin is dicht bij de pupil en kolenzwart of amber aan de buitenrand van de iris. Hazelnoot komt het meest voor in Zuid- en Oost-Europa alsook in het noorden van het Arabisch schiereiland en het Midden-Oosten, maar zelden in Oost-Azië. Het is niet eenvoudig hazelnoot te constateren. Soms wordt het voor bruin aangezien en soms voor groen, ofwel als lichtbruin en geel-bruin. Vooral de lichtbruine variant komt voor in het Midden-Oosten.

Amberkleurige ogen hebben een goud/gele/koperen kleur. Dit zou komen door het pigment lipochroom. Dit komt ook voor in violette en groene ogen. Bij dieren komen zij meer voor dan bij de mens. Bij de mens worden ze ook wel "kattenogen" genoemd. De gele ogen van sommige duiven bevatten het fluorescerende pigment pteridine. De gele ogen van de hoornuil bevatten het ptederine xanthopterine in de chromatoforen van het stroma (hier worden ze dan xantophoren genoemd). In het menselijk oog kunnen ook gele puntjes voorkomen. Die worden veroorzaakt door het pigment lipofuscine (het zogenaamde lipochroom).

Groene ogen bevatten weinig melanine. Groene ogen worden wel eens gerelateerd aan licht haar zoals blond of rood. Maar bij mensen met donker haar worden zij ook aangetroffen. Zij komen echter het meest voor in het Midden-Oosten, Saoedi-Arabië, Iran, Turkije, Pakistan en India. De Pathanen (etnische Afghanen) worden genoemd: "Hare Ankheian Vaale" (deze met de groene ogen). In de Chinese en Griekse mythologie hebben de goden groene ogen, wellicht vanwege de zeldzaamheid bij mensen.
Een zeer bekende foto die in 1985 op de cover van het National Geographic magazine verscheen, is een close-up van Sharbat Gula, een Pathanen-meisje met starende groene ogen. In 2002 werd zij opgespoord en kon ze worden geïdentificeerd door haar irissen te vergelijken met de foto.

Blauwe ogen komen vrij algemeen voor in vooral Noord-Europa en in landen met een populatie van gedeeltelijk Noord-Europese afkomst zoals Canada, de Verenigde Staten, Australië en Zuid-Afrika, in mindere mate in Argentinië, Uruguay of Brazilië. In de rest van de wereld is de kleur zeldzaam. Ongeveer 2,2% van de wereldbevolking (zo'n 150 miljoen mensen) heeft blauwe ogen. Blauwe ogen hebben weinig melanine in het stroma. De langere golflengten van het lichtspectrum worden geabsorbeerd en de kortere worden verstrooid (Rayleighverstrooiing).

Deense wetenschappers hebben ontdekt dat de mutatie in het OCA2-gen, dat blauwe ogen veroorzaakt, tussen de 6000 en 10000 jaar geleden plaats moet hebben gevonden. Het onderzoek werpt de hypothese op dat mensen met blauwe ogen, van Denemarken via Turkije tot Jordanië, dezelfde voorouder hebben. De geografische plaats waar de mutatie zou hebben plaatsgevonden zou ten noordoosten van de Zwarte Zee zijn geweest.



</doc>
<doc id="772231" url="https://nl.wikipedia.org/wiki?curid=772231" title="Bewustzijn">
Bewustzijn

Bewustzijn is het vermogen om te kunnen ervaren of waarnemen, oftewel een beleving of besef hebben van jezelf en de omgeving. 

Bewustzijn is een reflectie op indrukken vanuit de buitenwereld, zoals bijvoorbeeld van mensen, voorwerpen of licht, en vanuit de binnenwereld, zoals bijvoorbeeld van emoties, gedachten of behoeften. Het bewustzijn is weten of ervaren wat er zowel zintuiglijk als cognitief in jezelf omgaat, met eventueel de mogelijkheid om daarover te kunnen communiceren op een bepaalde manier. Verder wordt het bewustzijn (of de essentiële eigenschappen daarvan) gedefinieerd als: waarneming, waakzaamheid, ervaring, geestesgesteldheid, arousal, gevoel, subject, subjectiviteit, alertheid, intentionaliteit, beseffen, geheugen, geweten, weten en begrijpen.

Bewustzijn als onderwerp in de filosofie wordt meestal aangeduid als de filosofie van de geest. Waarin het vooral gaat om de beschrijving over de aard van bewustzijn, om zodoende de essentiële eigenschappen van bewustzijn vast te stellen. Bewustzijnsconcepten gaan verder vooral over de wisselwerking tussen lichaam en geest of fysiek en mentaal, bekend als het lichaam-geestprobleem, of opvolgend tussen hersenactiviteit en bewustzijnservaring, bekend als het moeilijke probleem van bewustzijn. Andere concepten zijn andermans bewustzijn, dierenbewustzijn, kunstmatig bewustzijn, de locatie van bewustzijn, het bewustzijn als attribuut, qualia en de vraag of de wereld direct of indirect wordt waargenomen. Verder zijn er diverse stromingen of metafysische standpunten met betrekking tot het bewustzijn, zoals: pluralisme, trialisme, dualisme en monisme. Naast de dualistische opvattingen gaat het tegenwoordig vooral over diverse monistische bewustzijnsverklaringen. Daarnaast zijn er ook opzichzelfstaande- en Oosterse stromingen die het bewustzijn verklaren.

Mede dankzij recente ontwikkelingen in de technologie is het bewustzijn de afgelopen decennia uitgegroeid tot een belangrijk onderwerp in de onderzoeken binnen de psychologie, de geneeskunde en de wetenschap. Vanuit deze disciplines en de filosofie wordt het bewustzijn als term veelal gebruikt als een opvolging of plaatsvervanging van de termen ziel of geest en soms psyche, daarom ook in dit Wikipedia artikel. 

In psychologische zin wordt het bewustzijn onderverdeeld in het uitwendige leven, zoals gedragingen met betrekking tot andere mensen en de omgeving, en het inwendige leven, zoals de individuele beleving van gedachten of gevoelens. Het gaat vaak over een beperking of wijziging van een normale bewustzijnstoestand, door bijvoorbeeld een psychische aandoening, hersenbeschadiging of drugs. De psychologische disciplines die zich richten op het bewustzijn zijn de experimentele psychologie, de neuropsychologie en de cognitieve psychologie.

In de geneeskunde is de beoordeling van het bewustzijn vooral praktisch gericht op genezing. Het gaat daarbij vooral om de hoeveelheid bewustzijn van iemand, bijvoorbeeld bij bewustzijnsstoornissen, zoals: coma of locked-in-syndroom of bij bewustzijnsniveaus, zoals: verwardheid of een delier. 

In de wetenschap zijn het vooral de neurowetenschap en de cognitiewetenschap (of de cognitieve neurowetenschap) die er voor gezorgd hebben dat de zogenaamde neurale correlaten van bewustzijn in toetsbare verklaringsmodellen worden opgesteld. Daarnaast zijn er diverse verklaringen over de evolutionaire ontwikkeling en oorsprong van het bewustzijn. Verder zijn er kwantummechanische, elektromagnetische, wiskundige natuurkundige en noëtische verklaringsmodellen of hypothesen over het bewustzijn. 

Daarnaast bestaan er nog spirituele-, esoterische- of religieuze stromingen die het bewustzijn omschrijven.

De term "bewustzijn" heeft tegenwoordig in het algemene spraakgebruik diverse betekenissen, die (gedeeltelijk) overlappen met de woordbetekenissen van geest, ziel en soms psyche. In tegenstelling tot deze termen wordt het bewustzijn als term minder bepaalt door theologische en dualistische opvattingen en wordt het ook gebruikt in de wetenschappen. Verwante begrippen van bewustzijn zijn: waakzaamheid, ervaring, geestesgesteldheid, arousal, gevoel, subject, subjectiviteit, alertheid, intentionaliteit, beseffen, geheugen, geweten, weten en begrijpen. Die begrippen bestaan ieder weer uit vele synoniemen met gelijkaardige betekenissen. Aanvullende begrippen zijn 'bij bewustzijn' (bij kennis, bijgekomen of wakker) en 'buiten bewustzijn' (buiten kennis, bewusteloos of slapen). Gerelateerde termen en concepten zijn alertheid, zelfbewustzijn, vrije wil en persoonsidentiteit. Het woordenboek der Nederlandsche Taal definieert bewustzijn als: '"het zich bewust zijn van iets, besef van iets"'. De definitie van het Dikke Van Dale is: "'het beseffen en kennen van het bestaan van iets of van zichzelf"'. Verder wordt de term "bewustzijn" op diverse manieren omschreven en onderverdeeld in verschillende vakgebieden.

De term "bewustzijn" is ontleend aan het Vroeg-nieuwhoogduitse "Bewusstsein"; die als filosofische term geïntroduceerd is door de filosoof Christian Wolff (1679-1754) omstreeks 1720. Het woord "bewust", wat al een eeuw langer wordt gebruikt, komt ook vanuit het Vroeg-nieuwhoogduits. De term "Bewusstsein" is een leenvertaling die uit het Latijnse woord "conscientia" is ontstaan, wat ‘"het zich bewust zijn van morele handelingen"’ betekende en letterlijk vertaald "medeweten" betekende. Het Nederlandse woord "consciëntie" is een directe afstamming, met als synoniem "geweten" ("het innerlijke besef van goed en kwaad") en werd omstreeks 1588 in gebruik genomen. Het woord "conscientia" verscheen als eerste in Latijns-juridische teksten van schrijvers zoals Marcus Tullius Cicero rond het begin van de jaartelling. Het betekende toen '"een getuige die kennis heeft van iemands daden"'. In het algemeen wordt aangenomen dat René Descartes (1596-1650) de eerste filosoof was die het woord "conscientia" gebruikte waarvan de betekenis '"interne getuigenis"' al overeenkomt met de huidige betekenis. Verder wordt de oorsprong van het bewustzijn zoals het huidige concept vaak toegeschreven aan John Locke (1632 – 1704), die het Engelse woord "consciousness" gebruikte, wat de "'passerende perceptie in iemands geest"' betekende.

Zowel filosofen als mensen in het algemeen verschillen van mening over wat het bewustzijn precies inhoud. Hoewel de meeste mensen wel een idee of intuïtie hebben over het bewustzijn, beweren sceptici dat die intuïtie onjuist is omdat het concept van bewustzijn (intrinsiek) incoherent zou zijn, of omdat onze intuïties over bewustzijn gebaseerd zijn op illusies. Gilbert Ryle stelt bijvoorbeeld dat het traditionele begrip van bewustzijn is gebaseerd op een cartesiaans dualistische visie, die ten onrechte een onderscheid maakt tussen lichaam en geest of de wereld en de geest. Hij stelt dat we niet spreken van geesten, lichamen en een wereld, maar van individuen of personen in de wereld. Dus door te spreken over 'het bewustzijn' kunnen we onszelf misleiden door te denken dat het bewustzijn gescheiden is van gedrag en linguïstiek. Morris Berman spreekt van een 'participerend bewustzijn' waarbij de waarnemer niet wordt gescheiden van de waargenomen wereld. Een behoorlijk aantal filosofen en wetenschappers zijn ontevreden vanwege de onduidelijkheden in de ontwikkeling van een juiste definitie van het bewustzijn.

Filosofen zoals Ludwig Wittgenstein hebben taalkundige kritiek, zij stellen dat het op dwaling berust om te vragen hoe mentale en biologische toestanden op elkaar aansluiten. Menselijke ervaringen kunnen beschreven worden op verschillende manieren, bijvoorbeeld in mentale en fysieke zin. Als we bijvoorbeeld over de hersenen spreken zou dat in de verkeerde context zijn; als we een mentaal vocabularium gebruiken, met als bijgevolg dat het een categoriefout wordt of een conceptuele verwarring. 

Ondanks de moeilijkheden van het definiëren beargumenteren veel filosofen dat het bewustzijn een eenduidig concept is, die (intuïtief) wordt begrepen door de meerderheid. Anderzijds geeft de onenigheid over de definitie aan dat het bewustzijn verschillende betekenissen heeft volgens verschillende mensen. Waarschijnlijk omdat het bewustzijn op zichzelf, naast de objectieve eigenschappen, ook subjectieve en intersubjectieve eigenschappen bevat.

In 1976 schreef Richard Dawkins; ""De evolutie van het vermogen om te simuleren heeft schijnbaar geleid tot het subjectieve bewustzijn. Waarom dit zou zijn gebeurd, is voor mij, het meest diepgaande mysterie waarmee de moderne biologie wordt geconfronteerd"".

In 2004 lieten acht neurowetenschappers weten dat het nog te vroeg is om het bewustzijn te definiëren, zij schreven; ""We hebben geen idee hoe het bewustzijn kan ontstaan vanuit de fysieke activiteit van de hersenen, en we weten niet of bewustzijn kan ontstaan vanuit niet-biologische systemen, zoals computers. Op dit moment verwacht de lezer een zorgvuldige en nauwkeurige definitie van het bewustzijn. U wordt teleurgesteld. Het bewustzijn is nog geen wetenschappelijke term die op deze manier gedefinieerd kan worden. Momenteel gebruiken we het bewustzijn als term op verschillende en meerduidige manieren. Nauwkeurige definities van verschillende aspecten van bewustzijn zullen ontstaan... maar om in dit stadium een nauwkeurige definitie te geven is voorbarig"". 

Max Velmans en Susan Schneider omschrijven het bewustzijn als; ""Alles waar we ons bewust van zijn op een gegeven moment maakt deel uit van ons bewustzijn. Dat maakt een bewuste ervaring zowel het meest bekende als het meest mysterieuze aspect van ons leven"".

De taak om het bewustzijn als verklaringsmodel op te stellen is op zich al een vrij uitgebreid en divers project, zowel in de filosofie als in de wetenschap. Het onderzoek kan worden samengevat door middel van een aantal hoofdvragen. De vragen richten zich op de beschrijving (van de eigenschappen) van het bewustzijn, de onderliggende basis of oorzaak van het bewustzijn en de rol of waarde van het bewustzijn. In de praktijk zijn de antwoorden meestal afhankelijk van elkaar, samen vormen zij een gangbare en bruikbare structuur die wordt ingezet om het bewustzijn zo adequaat mogelijk te verklaren. De relevante vragen kunnen simpelweg als volgt onderverdeeld worden:


Ned Block maakt een onderscheid tussen twee soorten van bewustzijn, namelijk: fenomeneel-, fenomenologisch- of P-bewustzijn ("phenomenal consciousness)" en toegankelijk-, functioneel- of A-bewustzijn ("access consciousness" of "functional consciousness)". Het P-bewustzijn bestaat uit subjectieve ruwe indrukken, gevoelens en belevingen, bijvoorbeeld van kleuren of geluiden. Deze soort van ervaring wordt als onafhankelijk van het gedrag beschouwd en hoeft geen invloed op gedrag te hebben. In de filosofie van perceptie gaat men bijvoorbeeld na in welke mate sensorische kwaliteiten, zoals: geluid, geur of kleur kunnen bestaan in een objectieve realiteit, ten opzichte van de subjectieve waarneming daarvan. Het P-bewustzijn wordt door Steven Pinker ook wel "sentience" genoemd, wat gevoelsvermogen betekent ten opzichte van denkvermogen (rede). 

Het A-bewustzijn is het vermogen om over inhoud van gedachten en waarnemingen te vertellen en die ook te koppelen aan gedragingen. Het is de bewuste toegankelijkheid die we gebruiken wanneer we bijvoorbeeld informatie koppelen aan waarnemingen, gedachten, herinneringen of gedragingen. David Chalmers heeft aangevoerd dat het A-bewustzijn ten opzichte van het P-bewustzijn relatief gezien makkelijker is om te beschrijven, bijvoorbeeld in termen van de neurowetenschap. Hoewel sommige filosofen zoals Daniel Dennett het verschil en bestaan van P-bewustzijn en A-bewustzijn betwisten, wordt de onderscheiding over het algemeen wel aanvaard. Het is verder ook discutabel of het P-bewustzijn en het A-bewustzijn altijd samengaan, met de vraag of zij ieder ook afzonderlijk kunnen bestaan.

Een andere onderscheiding van bewustzijn wordt gemaakt tussen een bewustzijnstoestand of arousaltoestand en een bewustzijnsinhoud of bewustzijnservaring. Bij een bewustzijnstoestand gaat het om een "bepaalde hoedanigheid" van het bewustzijn, zoals: slaperigheid, waakzaamheid of inspanning, terwijl bij een bewustzijnsinhoud gaat het om "ergens bewust van zijn", zoals: iets zien, horen, herinneren, plannen of fantaseren. Onderling moet de bewustzijnstoestand relatief gezien vrij hoog zijn voor een bepaalde bewustzijnsinhoud.

Het bewustzijn is een groot onderwerp in de filosofie, in het bijzonder van de richting aangeduid als de filosofie van de geest. Naast de mentale processen, functies en eigenschappen wordt het bewustzijn in een bepaald verband gebracht met het lichaam. Het verband wordt op diverse manieren aangekaart en omschreven, omdat er namelijk nog geen algemeen aanvaarde theorie over bestaat. Dit wordt tegenwoordig over het algemeen aangegeven met het zogenaamde lichaam-geestprobleem. Dit concept is het centrale thema binnen de filosofie van de geest, waarvan de oorsprong kan worden teruggevoerd tot ongeveer 2500 jaar geleden.

De belangstelling voor de aard van bewuste ervaring is er ongetwijfeld al zolang er mensen zijn met zelfreflectie. De mens maakte bijvoorbeeld al grotschilderingen over hun belevingen nog voordat het schrift is ontstaan. De eerste omschreven bewustzijnstheorieën stammen uit de Westerse filosofie en de Oosterse filosofie. Het boeddhisme sprak bijvoorbeeld over het bewustzijn en de aspecten daarvan op diverse manieren. Centraal binnen de boeddhistische leer staat het tot rust brengen van de geest. Zoals in de eerste lering van Gautama Boeddha over de vier nobele waarheden, die stelt namelijk dat er lijden is, het lijden een oorzaak heeft en dat het lijden kan worden opgeheven; door het zogenaamde achtvoudige pad te volgen, waarin het bewustzijn al vrij uitgebreid wordt omschreven. Een van de eerste opvattingen uit de hindoeïstische filosofie is die van de sankhya-school, waarin de wereld wordt onderverdeeld in geest ("purusha") en materie ("prakrti").

De presocratische- en de antieke filosofie gebruikten bewustzijn niet als term, maar beschreven wel de fenomenen van bepaalde waarnemingen, zoals bijvoorbeeld de beschrijvingen die Homerus deed in de Ilias. De ideeënleer van Plato beschrijft een wereld van ideeën of herinneringen (anamnesis) en een wereld (van voorwerpen) om ons heen, oftewel de zintuiglijke indrukken ("aisthêsis"). De overeenkomende kennistheorie van Aristoteles stelt dat het geheugen ontstaat uit waarneming ("mnêmê"), oftewel een soort innerlijk beeld die door herinnering opgeroepen kan worden. Die herinnering komt ook vanuit waarneming en kan leiden tot een ervaring ("empeiria"). Hoewel de Westerse filosofie en de Oosterse filosofie voor de jaartelling meestal dualistisch waren, is het monisme in de Westerse wereld als eerste door Parmenides omschreven. In de Oosterse wereld kwamen de concepten van brahman en tao, geformuleerd door onder andere Laozi, al overeen met het monisme. 

In de opvolgende middeleeuwen werd er in de Westerse filosofie vrijwel geen onderscheid gemaakt tussen consciëntie (geweten) en bewustzijn. Een christelijk kenmerk van de ziel was bijvoorbeeld het vermogen om zichzelf te leren kennen samen met de getuigenis van God. René Descartes (1596 - 1650) herdefinieerde de term consciëntie vervolgens. De betekenis daarvan heeft eerder verband met het werk van Aristoteles dan met de middeleeuwse filosofie, namelijk omdat de Griekse filosofen ook een onderliggend probleem of onderscheiding van lichaam en geest beschreven.

Na Descartes waren er meer geleerden die een verklaringsmoeilijkheid aangaven. Zoals Isaac Newton (1643 - 1727), die in een brief aan Henry Oldenburg aangaf, dat het niet gemakkelijk is om te bepalen door welk werkingsmechanisme het licht in onze gedachten een fantoom van kleur kan produceren. Of Gottfried Leibniz, die stelde zich een hypothetische molen voor als het onderliggende mechanisme voor het bewustzijn, waarin we delen zien die mechanisch tegen elkaar aanduwen, terwijl we de perceptie zelf niet zullen aantreffen, dit staat bekend als "Leibniz's gap". Ook Thomas Huxley (1825 - 1895) merkte op hoe zoiets opmerkelijks als een bewustzijnstoestand tot stand kan komen als een gevolg van 'geïrriteerd' zenuwweefsel. Hij vermelde daarnaast dat het net zo onverklaarbaar is als de verschijning van Djin nadat Alladin over zijn wonderlamp wrijft.

Er zijn diverse concepten binnen de filosofie over het bewustzijn die een belangrijke rol spelen. Zoals het aangeven van een aantal bekende bewustzijnsproblemen, dierenbewustzijn, kunstmatig bewustzijn, de locatie van bewustzijn, het bewustzijn als attribuut, qualia en de vraag of de wereld direct of indirect wordt waargenomen.

Bewustzijnsproblemen zijn op zich geen problemen waar we in het dagelijkse leven tegen aanlopen. Maar ze geven aan dat er verklaringen ontbreken die betrekking hebben op de oorzakelijke wisselwerking tussen lichaam en geest, hersenen en bewustzijn, fysiek en mentaal en het eigen bewustzijn ten opzichte van anderen.




Gerelateerd aan het probleem van andere geesten is het vermogen om het perspectief van iemand anders ook te kunnen begrijpen, zoals diegene's; mentale-, emotionele-, of gedragstoestand. Dit wordt aangeduid als de theory of mind (ToM). Vanuit de filosofie van de geest bestaan er twee visies over; simulatie-theorie en theorie-theorie. Simulatie-theorie stelt dat we geen theorie gebruiken om innerlijke processen van anderen te voorspellen, waarbij spiegelneuronen een belangrijke rol spelen. Theorie-theorie vereist wel een theoretisch begrip om gedrag van anderen in te schatten, vaak vanuit een volkspsychologie. Er is ook onderzoek naar dieren gedaan waarbij men bijvoorbeeld onderzoekt of dieren expliciet ToM bezitten, naast bijvoorbeeld de simpelere vormen van leren zoals bij associatief leren. 

Het dierenbewustzijn als onderwerp ondervindt ook een aantal moeilijkheden. Het is een specifieke vorm van het probleem van andere geesten, omdat niet-menselijke dieren geen mogelijkheid hebben om over hun ervaringen te vertellen zoals mensen dat kunnen. Daarbij komt soms de ontkenning van dierenbewustzijn, wat zou kunnen betekenen dat een dier geen gevoel heeft, hun leven geen waarde heeft en dat schade toebrengen moreel gezien niet verkeerd is. Descartes wordt weleens beschuldigd van dierenmishandeling, omdat hij geloofde dat alleen mensen een onstoffelijke geest hadden. Dieren konden volgens hem reductionistisch verklaard worden als machines. Tegenwoordig hebben veel mensen een sterker vermoeden dat sommige dieren zoals honden en katten een bewustzijn hebben en dat dieren zoals insecten dat niet hebben. Maar die vermoedens zijn niet vanzelfsprekend, want die zijn vaak gebaseerd op persoonlijke interacties met huisdieren en andere dieren die ze geobserveerd hebben.

Filosofen die subjectieve ervaring als de essentie zien van het bewustzijn, geloven in het algemeen dat het bestaan en de aard van het dierenbewustzijn nooit volledig doorgrond kan worden. Thomas Nagel heeft dit standpunt uiteengezet in het invloedrijke essay "What Is it Like to Be a Bat?" (hoe is het om een vleermuis te zijn). Hij stelt dat een organisme zich bewust is "'als er iets is om zoals het organisme te kunnen zijn – iets van hoe het is voor een organisme"'. Stellende dat het niet uitmaakt hoeveel we te weten komen over de hersenen en het gedrag van een dier, we kunnen onszelf nooit verplaatsen in de geest of het bewustzijn van het dier, om zodoende de wereld te ervaren zoals het dier die ervaart. Andere filosofen zoals Douglas Hofstadter verwerpen dit argument omdat het incoherent zou zijn. Daniel Dennett ontkent de ontoegankelijkheid van een vleermuisbewustzijn, stellende dat bepaalde bewustzijnskenmerken vatbaar zijn volgens een derdepersoons-observatie. Het is bijvoorbeeld bekend dat de echolocatie van vleermuizen een zeer beperkt bereik heeft. Hij stelt dat dergelijke aspecten van hun bewustzijn afgeleid kunnen worden vanuit nader onderzoek. Verschillende psychologen en ethologen pleiten voor het bestaan van dierenbewustzijn door een beschrijving te geven van een aantal gedragingen, waaruit blijkt dat dieren zich bewust zijn van bepaalde dingen.

Op 7 juli 2012 zijn een aantal vooraanstaande wetenschappers uit verschillende takken van de neurowetenschap bijeengekomen op de universiteit van Cambridge, om de 'Francis Crick Memorial Conference' te vieren. Zij houden zich bezig met het bewustzijn van mensen en het pre-linguïstische bewustzijn van niet-menselijke dieren. Na de conferentie ondertekenden zij, in het bijzijn van Stephen Hawking, de 'Cambridge verklaring over bewustzijn'. Waarin de belangrijkste bevindingen van dergelijke onderzoeken in een overzicht worden weergegeven, samen met de verklaring:

Kunstmatig bewustzijn of machine bewustzijn is gerelateerd aan kunstmatige intelligentie, cognitieve robotica en de computationele neurowetenschap. Het doel van het kunstmatige bewustzijn als theorie is om te bepalen wat er gesynthetiseerd moet worden om een bewustzijn onder te brengen in een geconstrueerd artefact. De neurowetenschap veronderstelt onder andere dat het bewustzijn wordt gegenereerd door onderlinge uitwisselingen van een aantal verschillende hersengebieden, oftewel door de zogenaamde neurale correlaten van bewustzijn (NCC). Voorstanders van kunstmatig bewustzijn geloven dat het mogelijk is om systemen (zoals computersystemen) dusdanig te construeren zodat de onderlinge uitwisselingen van NCC nagebootst kunnen worden, zoals met de benadering die connectionisme wordt genoemd. De moeilijke vraag is of het vermogen van neuronen geprogrammeerd kan worden, met daarbij de vraag of een gemoedstoestand (zoals iets begrijpen) gecreëerd kan worden, de uiteindelijke vraag is of een ervaring door een 'kunstmatig' bewustzijn wel mogelijk is. 

Een van de meest invloedrijke bijdragen op deze vraag komt van de baanbrekende computerwetenschapper Alan Turing. Vanwege onduidelijkheid in het definiëren van kunstmatige intelligentie ontwikkelde Alan Turing een specifieke operationele test; die bekend staat als de zogenaamde turingtest. Om voor de test te slagen moet een computer in staat zijn om een persoon te imiteren, door middel van vragen dusdanig te beantwoorden zodat de ondervragers niet doorhebben dat ze met een computer aan het communiceren zijn. De captcha-test, waarbij een computer nagaat of het om een mens gaat of niet, wordt weleens omschreven als de omgekeerde variant van de turingtest. De turingtest wordt ook wel gezien als het criterium voor een kunstmatig bewustzijn, daarnaast heeft het concept veel filosofisch debat uitgelokt. Bijvoorbeeld Daniel Dennett en Douglas Hofstadter beweren beide dat hetgeen wat slaagt voor de test zich noodzakelijkerwijs bewust is van zichzelf. Terwijl David Chalmers beweert dat een filosofische zombie zou kunnen slagen voor de test zonder bewustzijn. Een andere groep van geleerden hebben betoogd; dat wanneer machines aanzienlijke symptomen van mensachtig gedrag beginnen te vertonen, door technologische ontwikkeling, dan zal het verschil tussen mensachtig bewustzijn en menselijk bewustzijn verdwijnen.

Een reactie op de turingtest komt van John Searle in de vorm van een gedachte-experiment; genaamd de Chinese kamer. Het experiment stelt dat een programma niet een geest, begrip of bewustzijn aan een computer kan meegeven. Searle's experiment begint met een hypothetische veronderstelling, die ervan uit gaat dat het onderzoek binnen kunstmatige intelligentie erin is geslaagd om een machine te bouwen die zich gedraagt als iemand die Chinees begrijpt. De computer slaagt vervolgens voor de turingtest door middel van passende antwoorden te geven, men is ervan overtuigd dat het om een Chineessprekend mens gaat. Daarbij maakt Searle de opvatting of de machine dan letterlijk Chinees begrijpt, wat hij sterke kunstmatige intelligentie noemt, of dat de machine het begrijpen van Chinees simuleert, wat hij zwakke kunstmatige intelligentie noemt. Het Chinese kamer argument is een uitdaging voor het functionalisme en het computationalisme (die stelt dat het menselijke bewustzijn een computatie is vanuit de hersenen zoals een computer); omdat die beide stellen dat het bewustzijn enkel moet worden voorgesteld als een informatieverwerkingssysteem. Net als de turingtest wordt het idee van de Chinese kamer bekritiseerd en gesteund.

Het fenomenologische bewustzijn (P-bewustzijn) is van nature een eerste-persoons-perspectief. Hoewel verschillende systemen met diverse gedragingen gecorreleerd zijn met het functionele bewustzijn (A-bewustzijn), is er geen denkbare manier waarin derde-persoons testen toegang kunnen krijgen tot eerste-persoons eigenschappen. Vanwege die redenering en omdat er geen empirische definitie van bewustzijn is, zou een test om de aanwezigheid van bewustzijn te meten, van een kunstmatig bewustzijn, al onmogelijk kunnen zijn.

Internalisme en externalisme stellen de vraag; waar de geest of het bewustzijn zich gelokaliseerd heeft. Als de geest een fysiek verschijnsel is dan moet het zich ergens in het lichaam bevinden. Er zijn dan hoofdzakelijk gezien twee mogelijke opties: of de geest bevindt zich in het lichaam (internalisme) of de geest bevindt zich buiten het lichaam (externalisme). Dus de geest is afhankelijk van de gebeurtenissen en eigenschappen die zich binnen het lichaam bevinden, of de geest is ook afhankelijk van de factoren die zich buiten het lichaam bevinden. Voorstanders van internalisme delen het standpunt dat de neurale activiteit voldoende is voor waar de geest of het bewustzijn zich begeeft. Voorstanders van externalisme beweren dat de omringende wereld de geest (ook) op een bepaalde manier constitueert. Externalisme bestaat verder uit verschillende versies, de belangrijkste zijn: fenomenologisch-, semantisch- en cognitief externalisme. Die verder onderverdeeld kunnen worden als inhoud of drager van de geest of het bewustzijn. 

Verlengde cognitie "(Extended cognition)," of bewustzijnsverlenging valt onder het cognitieve externalisme en is de opvatting dat mentale processen en de geest verder gaan dan alleen het lichaam. Het omvat ook de aspecten van de omgeving waarin het organisme zich begeeft, maar ook de interactie van het organisme met die omgeving, zoals in milieusociologie. Cognitie gaat verder dan alleen een interne mentale manipulatie van symbolen, er bestaat ook een emergentie van orde en structuur die ontstaat vanuit een actieve betrokkenheid met de externe wereld. Verlengde cognitie contrasteert met de opvatting dat de geest alleen maar een verwerkingscentrum is die mentale representaties van de werkelijkheid creëert; die gebruikt worden om het lichaamsgedrag te controleren. Het terrein van verlengde cognitie richt zich specifiek op dat creatieproces, en brengt ze onder als een onderdeel van het bewustzijn. Het bewustzijn is dan niet langer beperkt tot de hersenen of het lichaam, dus het brengt externe interactie met de omgeving met zich mee. Bij een 'laag' niveau zoals met motorisch leren en haptische waarneming is het lichaam ook betrokken bij cognitie, maar er is ook een 'hoog' niveau, waarbij culturele factoren een rol spelen. Deze manier van cognitie wordt soms aangeduid als 'enactie', om zodoende de rol te benadrukken van de wisselwerking tussen het organisme en zijn omgeving. Met daarbij de terugkoppelingsprocessen die betrokken zijn bij de ontwikkeling van een bewustzijn en zijn hervorming van de omgeving; zoals bijvoorbeeld bij mens-computerinteractie.

De verlengde geest "(The Extended Mind)", opgesteld door Andy Clark en David Chalmers, is het baanbrekende werk in het vakgebied van verlengde cognitie. Zij stellen ook dat het arbitrair is om te stellen dat de geest zich alleen begeeft binnen de grenzen van de schedel. De scheiding tussen de geest, het lichaam en het milieu wordt door hun gezien als een niet-principiële onderscheiding. Volgens hen kunnen gereedschappen, instrumenten en andere attributen onder bepaalde omstandigheden ook meetellen als delen van de geest of het bewustzijn.

Qualia zijn de kwalitatieve eigenschappen van een waarneming, oftewel het fenomenele karakter van ervaren. Het gaat met name om de subjectieve wijze waarop een ervaring of beleving zich voordoet voor het individu, voorbeelden zijn innerlijke belevingen van gedachten, gevoelens, smaken of kleuren. Als de kwalitatieve karakters van gevoel of sensatie staan ze in tegenstelling tot de propositionele attitudes, want die impliceren al een intentionaliteit, oftewel qualia zijn eerder de onderliggende gevoelens van een propositie. Een groot gedeelte van het debat gaat over de definitie van "qualia". Diverse filosofen ontkennen of benadrukken het bestaan van bepaalde qualia eigenschappen, vandaar dat de aard en het bestaan van qualia behoorlijk controversieel zijn. Hoewel Daniel Dennett het bestaan van qualia ontkent, geeft hij wel een duidelijke viervoudige definitie:


Als qualia van deze soort zou bestaan dan zou een persoon die bijvoorbeeld rood ziet, niet in staat zijn om zijn ervaring op zodanige wijze te beschrijven; zodat een luisteraar die nooit rood heeft ervaren, dan in staat is om alles te kunnen weten over die ervaring, dus inclusief het zien van rood, samen met de beleving van rood. Het is daarbij wel mogelijk om een analogie te maken, zoals: 'rood ziet er heet uit' of een omschrijving van voorwaarden, zoals: 'het is de kleur die je ziet wanneer licht met een golflengte van 700nm door de retina naar je hersens wordt gestuurd'. Voorstanders van (deze soort) qualia betogen dat iemand niet in staat is om een volledige omschrijving van die ervaring te kunnen geven. Aangezien het bij definitie onmogelijk is om qualia mondeling over te brengen, is het ook onmogelijk om direct te demonstreren in een discussie, vandaar dat er gebruik wordt gemaakt van een tangentiële benadering. Dat wil zeggen; in het algemeen komen qualia-argumenten in de vorm van een gedachte-experiment, die ontworpen zijn om iemand te leiden tot de conclusie dat qualia bestaat. Het moeilijke probleem van bewustzijn wordt over het algemeen gezien als het hoofdargument voor qualia, met daarnaast ook het subjectieve karakter van ervaring (het 'hoe-is-zijn-argument') en de filosofische zombie, andere voorbeelden zijn onder meer:




De fenomenele concept-strategie ("phenomenal concept strategy") is een (fysicalistisch) tegenargument die stelt dat dergelijke argumenten een 'kloof' lokaliseren in de relatie tussen onze "concepten" over fysieke processen en onze "concepten" over bewustzijn, in plaats van de relatie tussen de fysieke processen en het bewustzijn zelf. De benadering stelt dat onze concepten dualistisch zijn (wel een epistemologische kloof), maar dat de realiteit monistisch is (geen ontologische kloof), deze visie wordt ook wel "conceptueel dualisme" genoemd. Een voorbeeld is warmte en moleculaire beweging, dat zijn twee verschillende concepten, maar beschrijven eenzelfde eigenschap of substantie. Volgens David Papineau is deze 'intuïtie van onderscheidbaarheid' verantwoordelijk voor het verschijnen van dualisme. Papineau beschrijft ook de 'antipathieke drogreden'; het tegenovergestelde van de 'pathieke drogreden', een literaire term waarin het menselijke bewustzijn onderdeel wordt van natuurfenomenen (zoals sombere wolken, dansende bladeren of onverschillige rotsen), bekend als antropomorfisme, animalisering of personificatie. Bij de omgekeerde variant (de antipathieke drogreden) weigert men te erkennen dat het bewustzijn een bestanddeel van de natuur is; oftewel van hersenen of lichamen van organismes. Uiteindelijk stelt Papineau dat bewustzijnstoestanden niet meer dan hersentoestanden zijn, net zoals pijn hetzelfde is als afvurende C-vezels.

De grote vraag is of qualia iets anders of meer voorstellen dan de mentale of cognitieve processen die het product van de hersenen zijn. De meningen zijn behoorlijk verdeeld, het grote verschil is dat critici voornamelijk veronderstellen dat qualia herleidt kunnen worden tot specifieke hersenfuncties. Terwijl voorstanders voornamelijk veronderstellen dat qualia niet als een objectief fysiek proces omschreven kan worden vanwege het subjectieve karakter van bewustzijn. Voorstanders van qualia zijn bijvoorbeeld David Chalmers, Jonathan Lowe, John Maund, Moreland Perkins, Vilayanur Ramachandran en William Hirstein, Howard Robinson en William Robinson, Edmond Wright en Erwin Schrödinger. En critici van qualia zijn bijvoorbeeld Daniel Dennett, Paul Churchland, Gary Drescher, David Lewis, Marvin Minsky en Michael Tye.

Het directe of naïeve realisme staat tegenover het indirecte of representatieve realisme, beide standpunten doen vanuit de filosofie van de geest, vooral vanuit de filosofie van perceptie en de studie over mentale representatie, een uitspraak over de aard van een bewuste ervaring. Het draait om de epistemologische vraag of de wereld om ons heen de echte wereld is, of slechts een interne perceptuele kopie van de wereld, die gegenereerd wordt door de neurale processen in de hersenen. Indirect realisme wordt ook wel "epistemologisch dualisme" of "representationalisme" genoemd. De positie stelt dat onze bewuste ervaring niet van de echte wereld afkomstig is maar van een interne presentatie, oftewel een miniaturen virtuele werkelijkheid; als een replica van de wereld. Zodoende kunnen we de buitenwereld niet waarnemen zoals de wereld in werkelijkheid is, maar alleen onze ideeën en interpretaties over de wijze van de wereld. Direct realisme is het alternatief en houdt in dat we de buitenwereld waarnemen zoals het is, de geest-onafhankelijke dingen maken dus deel uit van onze zintuiglijke ervaring. Op die manier is onze ervaring niet alleen een representatie of subjectieve interpretatie van de echte wereld, maar die ervaring bevat en vormt ook de geest-onafhankelijke dingen, zoals elektromagnetische straling of geluidsgolven. 

Een argument tegen direct realisme is het argument van illusie, die het bestaan van zintuiglijke indrukken aangeeft. De van natuur voorkomende illusies illustreren het argument, bijvoorbeeld de mentale representatie van een rechte stok in het water, die geeft schijnbaar een verbuiging aan wanneer we er naar kijken. Met een beroep op gezond verstand geeft dit aan dat waarnemingen grotendeels afhankelijk zijn van het soort orgaan of zintuig. Als we bijvoorbeeld andere zintuigen hadden, zoals: facetogen, echolocatie of magnetoceptie dan zouden we de wereld op een geheel andere wijze ervaren, die we ons nauwelijks kunnen voorstellen. Onze huidige perceptuele uitrusting is bovendien ook niet onfeilbaar, want er kunnen eventueel verkeerde voorstellingen optreden, zelfs met een volledige functionering. Dit kunnen we bijvoorbeeld nagaan met vormen van gezichtsbedrog, waarbij onze subjectieve ervaring verschilt met de objectiviteit van het concept, zoals met de Müller-Lyer-illusie. Soms denken we dingen waar te nemen die er in feite helemaal niet zijn, radicalere vormen van perceptuele dwalingen zijn bijvoorbeeld hallucinaties en waanstoornissen.

Een argument tegen indirect realisme is wanneer er eenvoudige dataflow of informatieverwerking wordt aangenomen; dan moet er iets zijn in de hersenen wat die binnenkomende gegevens interpreteert als ontvangen. Vaak wordt dat iets omschreven als een homunculus, alleen een dergelijke ontvangende entiteit wordt ook wel gezien als een regressieargument, oftewel een oplossing die eigenlijk het initiële probleem verschuift, want in de homunculus kan nog een homunculus zitten... et cetera. Descartes beschreef een homunculus in de vorm van een ziel die behoorde tot een natuurlijke stof die bekend staat als "res cogitans" (een mentale of denkende substantie) waarbij andere wetten gelden als bij vaste materie ("res extensa"). Hoewel de dualiteit van Decartes wel enige overeenkomsten vertoond met de moderne natuurkunde, zoals de Fermi-Diracstatistiek en Bose-Einsteinstatistiek, is er geen overeenstemming over de interpretatie. Daarmee blijft het indirecte realisme een onvolledige beschrijving van waarnemen. Dit realiseerde Aristoteles zich al, en stelde simpelweg voor dat de ideeën of representaties zelf bewust zijn. Met andere woorden dat er geen verdere overdracht van zintuiglijke indrukken voorbij ideeën zijn. Een potentieel probleem voor indirect realisme is wanneer we alleen kennis hebben van de representaties over de wereld. Dan volgt de vraag hoe we kunnen weten of die representaties gelijk zijn aan de wereld, dus waar die representatie aan moet voldoen, zodat we weten dat het correct is.

Er zijn diverse standpunten en benaderingen die trachten het lichaam-geestprobleem op te lossen, naast het pluralisme en trialisme worden voornamelijk het dualisme en het monisme gezien als de twee hoofdstromingen. Het dualisme maakt een duidelijk onderscheid tussen geest en materie, terwijl het monisme geen duidelijk onderscheid aangeeft. Elk van deze twee hoofdstromingen bevatten ook diverse substromigen. De meeste filosofen van de 20e en 21e eeuw beschouwen het dualisme als een achterhaalde opvatting, dit is vanwege de afwezigheid van een (empirisch identificeerbaar) ontmoetingspunt tussen de niet-fysieke geest en het fysieke lichaam. Het draait tegenwoordig voornamelijk om de onderlinge visies vanuit de monistische stromingen. Er zijn ook opzichzelfstaande of uitzonderlijke stromingen, zoals panpsychisme, nieuw mysterianisme en fenomenologie. Daarnaast zijn er ook Oosterse stromingen zoals hindoeïsme en boeddhisme. 

Het pluralisme stelt dat de wereld is opgebouwd uit een veelvoud van elementen of substanties, meestal vier of meer, die van elkaar te onderscheiden zijn. Bijvoorbeeld Empedocles zag aarde, water, lucht en vuur als de vier elementen, waarmee de wereld is opgebouwd. Het atomisme van Leucippus en Democritus stelt dat de wereld is opgebouwd uit ontelbare minuscule ondeelbare atomen. Deze theorie wordt echter tegenwoordig niet meer ondersteund; omdat wetenschappers hebben aangetoond dat atomen zijn opgebouwd uit protonen en neutronen, die ieder weer uit quarks bestaan.

Het trialisme is geïntroduceerd door John Cottingham, als een alternatieve interpretatie van het lichaam-geestdualisme van Rene Descartes. Het trialisme behoudt daarbij lichaam en geest, maar voegt daar sensatie (gevoel) als derde substantie aan toe, om zodoende lichaam en geest te verenigen. Dieren kunnen bijvoorbeeld niet denken, maar hebben wel sensaties (gevoelens), in tegenstelling met Decartes; die dieren verklaarde als geesteloze automaten. 

Andere 'trialisten' zijn Karl Popper en John Eccles, die beide drie 'werelden' beschrijven, waarin rekening wordt gehouden met alles wat bestaat. De eerste wereld is die van fysieke objecten en toestanden, zoals: materie, energie, organismen, en voorwerpen. De tweede wereld is die van bewustzijnstoestanden, zoals: subjectieve kennis en beleving of ervaring van: percepties, gedachten, emoties, herinneringen, dromen en verbeeldingskracht. De derde wereld is die van kennis en ideeën in objectieve zin, zoals: taal, filosofie, theologie, wetenschap, historie, literatuur, artisticiteit en technologie. De derde wereld is door de mens geschapen, maar kan daarnaast ook onafhankelijk van de mens bestaan. Dit wordt ook wel de 'objectieve geest' genoemd, oftewel het is de kennis die onafhankelijk van het individu of de 'subjectieve geest' kan bestaan.

Het dualisme binnen de filosofie van de geest behoudt een strikte onderscheiding tussen mentaal en fysiek, geest en lichaam, bewustzijn en hersenen of het materiële en het immateriële. Ten opzichte van de eenheid in monisme, stelt het (metafysische) dualisme dat er uiteindelijk twee onverenigbare substanties of werkelijkheden zijn. Het ontologische dualisme maakt een tweevoudige toezegging over de aard van het bestaan als het gaat om geest en materie. Die kunnen onderverdeeld worden in drie verschillende types, namelijk: substantiedualisme, eigenschapsdualisme en predicaatdualisme. Verder kan het dualisme worden onderverdeeld in soorten van causale interactie tussen mentaal en fysiek, zoals interactionisme, epifenomenalisme, parallellisme en occasionalisme.

Het meestgebruikte argument voor het dualisme is het beroep op gezond verstand, het is de intuïtie die een bewuste ervaring onderscheidt van levenloze materie. Een ander belangrijk argument in het voordeel van dualisme is dat het mentale en fysieke hele andere eigenschappen hebben, die onverenigbaar zijn. De mentale gebeurtenissen hebben bijvoorbeeld een subjectief aspect, terwijl de fysieke gebeurtenissen dat niet hebben. Als het bewustzijn (of de geest) onafhankelijk van de fysieke werkelijkheid (de hersenen) kan bestaan, vraagt dat om een uitleg; hoe bijvoorbeeld herinneringen worden gecreëerd. Met andere woorden hoe kan de geest of het bewustzijn de fysieke werkelijkheid beïnvloeden (en andersom) met een strikte onderscheiding.

Substantiedualisme stelt dat mentaal en fysiek in wezen gescheiden fundamenten zijn, oftewel het zijn twee verschillende substanties. Substantiedualisme is het meest verdedigd door René Descartes, hij stelt dat het mentale buiten het lichaam of de fysieke werkelijkheid kan bestaan. Substantiedualisme is verenigbaar met de meeste theologieën; die beweren dat een onsterfelijke ziel een onafhankelijk domein kan bezetten; die zich onderscheidt van de fysieke wereld. 




Het eigenschapsdualisme stelt het fysieke voor, als de fundamentele substantie, met zowel fysieke als mentale eigenschappen. Het bewustzijn is daarom ontologisch gezien onherleidbaar tot neurobiologie en natuurkunde. Wanneer materie wordt georganiseerd op de juiste manier, dat wil zeggen; in de manier waarop levende menselijke lichamen zijn georganiseerd, dan kunnen er vervolgens mentale eigenschappen ontstaan.


Het predicaatdualisme stelt de geestelijke aanduidingen of predicaten tegenover de fysieke aanduidingen. De opvatting houdt in dat geestelijke onderwerpen niet tot het fysieke herleid kunnen worden. In principe staat deze stelling tegenover het predicaatmonisme, oftewel het eliminatief materialisme, die stelt dat er (uiteindelijk) geen geestelijke of mentale toestanden zijn. Die mentale toestanden zouden tot de volkspsychologie moeten behoren, die in de toekomst geëlimineerd worden (volgens de tegenstelling) door de (neuro)wetenschap. Het eliminatief materialisme volhoudt dat de intentionele predicaten, of mentale toestanden zullen verdwijnen, zowel uit de wetenschapstaal als de alledaagse taal, omdat ze refereren aan niet-bestaande entiteiten. Het predicaatdualisme kan worden gezien als een tegenpool van deze stellingaanname.

Het monisme binnen de filosofie van de geest stelt dat alles één is, oftewel een enkele realiteit of substantie. Verder wordt er onderscheid gemaakt tussen het substantie-monisme en het bestaan-monisme, beide zijn soms ook identiek aan elkaar. Substantie-monisme betreft de inhoud (iets), zoals: oerstof, materie, geest, energie, informatie of snaartjes. En het bestaan-monisme betreft het geheel (alles), zoals: heelal, multiversum, realiteit, natuur of god; zoals in het pantheïsme.

De monistische filosofen van de presocratische school van Milete spraken over een oerstof in termen van een archè. Voorbeelden zijn Thales van Milete met water als substantie, Anaximenes met lucht als substantie en Anaximander met apeiron als substantie; een oneindige onbepaalde massa. In het opvolgende monisme van de antieke filosofieën sprak men over de oerstof in termen van het Absolute. Voorbeelden zijn het stoïcisme met logos als substantie, Plotinus met het 'Ene' als substantie en het pythagorisme met monade als substantie. Monisme in de moderne filosofie (1601 – 1900) komt bijvoorbeeld van Baruch Spinoza met god-of-natuur als substantie, of van Gottfried Wilhelm Leibniz met monade als substantie en van Georg Wilhelm Friedrich Hegel met de absolute geest als substantie.
Monisme gaat tegenwoordig vooral over de (ontologische) substantie of inhoud ten opzichte van het (metafysische) geheel of bestaan. In de hedendaagse filosofie van de geest bestaat het monisme hoofdzakelijk gezien uit drie categorieën; het idealisme; met het mentale of geest als substantie, het materialisme; met het fysieke of materie als substantie en het neutraal monisme; met geest en materie beide als (of van) één neutrale substantie.

Deze stromingen hebben de overeenkomst dat zij het menselijke lichaam en de geest zien als een enkele geïntegreerde eenheid; oftewel de 'lichaamgeest' ("bodymind"). In tegenstelling tot het dualisme wordt het idee van lichaamgeest als een samenwerkingsverband toegepast in een aantal disciplines, waaronder: psychoneuro-immunologie, psychosomatiek en diverse lichaamsgerichte psychotherapieën zoals bio-energetica, emotioneel lichaamswerk, rebirthing, postural integration, en primaltherapie. In de Westerse psychotherapie is de benadering van onderlinge beïnvloeding tussen fysieke- en mentale gezondheid relatief gezien vrij nieuw (Hiëronymus David Gaubius 1705 – 1780). In het verre Oosten is de benadering van lichaamgeest ("nāmarūpa") in feite al eeuwen een gangbare theorie.

Materialisme, fysisch monisme of ook wel fysicalisme is een monistische veronderstelling die de werkelijkheid (inclusief het bewustzijn) uiteindelijk herleidt tot materie. De geest of het bewustzijn wordt gezien als een fysisch of materialistisch object zoals alle zintuigen, inclusief de belevingen die daaruit voortkomen. Wat voorheen aan de geest of het bewustzijn werd toegeschreven dient men volgens het materialisme aan de hersenen toe te schrijven. Verder worden er diverse varianten van materialisme onderverdeeld, zoals: reductief, niet-reductief en soms causaal-reductief. 


De niet-reductief fysicalistische filosofen houden zich sterk vast aan twee essentiële overtuigingen met betrekking tot het lichaam-geestprobleem. Namelijk dat het fysicalisme correct is, met de stelling dat mentale toestanden fysische toestanden zijn. Met daarbij dat alle reductionistische stromingen onbevredigend zijn, want mentale toestanden of het bewustzijn kan niet worden gereduceerd tot een gedraging, hersentoestand of functionele toestand. Vanwege die onderscheiding wordt niet-reductief fysicalisme ook wel gezien als een vorm van dualisme. Opvolgend rijst daarmee de vraag of het niet-reductief fysicalisme toch een mogelijkheid zou kunnen zijn, er zijn een aantal varianten beschreven:


Causaal-reductief fysicalisme is een specifieke vorm van niet-reductief fysicalisme, die naast de niet-reductieve ontologie, causaal gezien wel reduceerbaar is. Waarbij het bewustzijn dus niet reduceerbaar is tot materie of de hersenfuncties, maar als een causaal verband wel reduceerbaar is tot materie of hersenfuncties. Oorzakelijk gezien komt het bewustzijn dus vanuit de hersenfuncties maar het zijn niet (enkel) hersenfuncties. De opvatting wordt ook als eigenschapsdualisme gezien, maar bij causaal-reductief fysicalisme zijn lichaam en geest niet (causaal) strikt gescheiden, alleen ontologisch. De mentale toestanden hebben een eigen (ontologische) oorzakelijke kracht naast hun fysische aard, zij kunnen dus een zelfstandige werking hebben die los staat van hun fysische oorzakelijkheid, dit wordt dan ook wel het mentalisme genoemd.


Idealisme, of ook wel het psychisch monisme, is een groep van filosofieën die stellen dat de werkelijkheid, of de werkelijkheid zoals we die kunnen herkennen, in wezen geestelijk is, mentaal is gestructureerd of anderzijds immaterieel is. Grofweg zijn er twee hoofdstromingen van idealisme te onderscheiden: het ontologische idealisme en het epistemologische idealisme. Epistemologisch gezien is het idealisme sceptisch ten opzichte van mogelijke geest-onafhankelijke kennis. In sociologische zin benadrukt het idealisme hoe menselijke denkbeelden, zoals overtuigingen en waarden; de samenlevingen hebben gevormd, zoals het collectief bewustzijn en het idee van een noösfeer; waarmee het bewustzijn van mensen zowel aardatmosfeer als biosfeer kan beïnvloeden. Ontologisch of metafysisch gezien gaat het idealisme nog een stap verder, door te veronderstellen dat alle entiteiten zijn samengesteld uit geest of bewustzijn. Het idealisme verwerpt daarmee het dualisme, materialisme en het neutraal monisme. Het klassieke idealisme komt voort vanuit India en Griekenland, de Hindu idealisten en de Griekse neoplatonisten gaven pantheïstische argumenten voor een aldoordringend bewustzijn; als de ware aard van de werkelijkheid. Er zijn verder diverse varianten van het idealisme beschreven:


Een middenweg tussen materialisme en idealisme is het neutraal monisme. Neutraal monisme is de metafysische opvatting die stelt dat de werkelijkheid uiteindelijk uit één soort substantie bestaat, maar niet dat die intrinsieke aard bewustzijn of materie is. De visie ziet zowel het bewustzijn als materie fundamenteel gezien niet als twee verschillende dingen en neemt daarmee de neutrale positie in tussen beide opvattingen. Daarbij stellen neutraal monisten een fundamentelere substantie voor, waar vervolgens het bewustzijn en materie uit kan bestaan. Zowel lichaam als geest zijn dan uiterlijke manifestaties van een onderliggende (eventuele onbekende) substantie. Een analogie hiervoor is een televisietoestel; die zowel geluid als beeld voortbrengt maar zelf geen van beide is.

Het neutraal monisme werd geïntroduceerd door Baruch Spinoza, maar hij werd pas later samen met filosofen als David Hume en Ernst Mach geclassificeerd als een neutraal monist. Een aantal zelfbenoemde neutraal monisten zijn bijvoorbeeld Charlie Dunbar Broad en William James. Of Bertrand Russell, die aangeeft dat iemand die kan zien, dingen weet die een blinde niet kan weten, terwijl die blinde wel alles over natuurkunde kan weten. De filosoof Whately Carington stelt ook dat geest en materie beide bestaan uit dezelfde soort van componenten bekent als "cognita" oftewel zintuiglijke indrukken. Volgens sommige filosofen zoals Stephen Stich is het neutraal monisme niet zo populair in de filosofie; omdat het moeilijk is om een aard van neutrale elementen te ontwikkelen of te begrijpen.

De dubbel-aspecttheorie, dual-aspecttheorie of dual-aspectmonisme is een vorm van (substantieel) neutraal monisme, die stelt dat fysiek en mentaal twee aspecten van, of perspectieven op, eenzelfde substantie zijn. Vooral om de theorie duidelijker over te brengen wordt er een derdepersoonskennis (objectiviteit) met een eerstepersoonskennis (subjectiviteit) voorgesteld als een dubbel aspect of perspectief. Waar neutraal monisme neutraal blijft qua fundamentele substantie; stelt de dubbel-aspecttheorie dat het objectieve fysieke en het subjectieve mentale; onderling zowel onafscheidelijk als onherleidbaar zijn van elkaar, hoewel verschillend (als twee zijden van dezelfde munt). Daartegenover staat de afscheidelijkheid van het dualisme en de herleidbaarheid van het reductionisme, die beide volgens het zogenaamde reflexieve monisme van Max Velmans onvoldoende aandacht besteden aan de fenomenologie van het bewustzijn. 

Er zijn verder diverse dubbel-aspecttheoretici en filosofen die een monistische tweedeling van lichaam en geest beschrijven, zoals David Chalmers, Carl Gustav Jung en Wolfgang Pauli. Ook Thomas Nagel, stellende dat ervaringen in wezen subjectief zijn en alleen toegankelijk zijn voor het individu die ze ondergaat, terwijl fysieke toestanden in wezen objectief zijn en toegankelijk zijn voor meerdere personen. Hij stelt dat het subjectieve aspect wel degelijk bestaat en verwerpt het idee dat een subjectieve toestand uiteindelijk een objectieve toestand is. Volgens hem kunnen reductionisten niet weten waar het reductionisme van bewustzijn eigenlijk op neerkomt. De Nederlandse filosoof Baruch Spinoza (1632 – 1677) wordt ook gezien als de grondlegger van de dubbel-aspecttheorie. Volgens hem komt het mentale (de geest) en het fysieke (het lichaam) vanuit een substantie die hij 'god-of-natuur' noemt. Het monistische dubbele aspect wordt in zijn filosofisch hoofdwerk de Ethica op de volgende wijze omschreven:

Er zijn ook uitzonderingen die geen (directe) verklaring bieden om op die manier het causale verband tussen lichaam en geest (of hersenen en bewustzijn) op te lossen. Het zijn alternatieve of opzichzelfstaande stromingen die zich onderscheiden van de conventionele stromingen, maar ze vertegenwoordigen ieder wel een gerenommeerde visie over het bewustzijn.

Het panpsychisme is de filosofische leer (of al-bezielingsleer) die stelt dat de geest, de ziel, het bewustzijn of de psyche een universele of primordiale eigenschap is van alles wat bestaat. Panpsychisme gaat ervan uit dat alle materie bezield is, een soort van bewustzijn heeft of een psychische aard heeft; wat ook wel de wereldziel wordt genoemd. Het panpsychisme is een van de oudste filosofische theorieën, die wordt toegeschreven aan filosofen zoals: Thales, Plato, Spinoza en Leibniz. Bijvoorbeeld volgens Aristoteles stelde de eerste Griekse filosoof Thales van Milete (ca. 624 - 545 BCE) dat; 'alles vol goden zit,' volgens hem wordt dit aangetoond door de werking van magneten. Het panpsychisme wordt ook teruggevonden in de antieke filosofieën zoals het stoïcisme, vedanta en mahayana. In de 19e eeuw was het panpsychisme een standaard theorie in de filosofie van de geest, maar de interesse daalde omstreeks het midden van de 20e eeuw vanwege de opkomst van het logisch positivisme; dat alleen aanvaardt wat daadwerkelijk zintuiglijk waargenomen en vastgesteld kan worden. Door onder andere de bekendheid en het aangeven van het moeilijke probleem van bewustzijn is het panpsychisme weer in opkomst gekomen.

Panpsychisme wordt aan diverse andere metafysische posities gerelateerd. Panpsychisme is het eens met het idealisme dat alles in zekere zin mentaal is, maar stelt dat het mentale een eigen werkelijkheid heeft. Panpsychisten en dualisten zijn het erover eens dat mentale eigenschappen niet gereduceerd kunnen worden tot fysische eigenschappen, maar die zijn daarentegen volgens panpsychisme wel verweven in de realiteit. Het panpsychisme is het ook eens met het neutraal monisme; dat mentaal en fysiek fundamenteel gezien niet te scheiden zijn, echter waar neutraal monisme neutraal blijft stelt panpsychisme dat het fysieke het 'verzwakte' mentale is. Panpsychisme is ook verenigbaar met niet-reductief fysicalisme; in zoverre dat mentale eigenschappen worden toegeschreven aan fysische eigenschappen, maar dan wel opzichzelfstaand. Monopsychisme is ook vergelijkbaar, die stelt dat alle mensen dezelfde eeuwige ziel, geest, bewustzijn of intellect met elkaar delen; in plaats van aparte entiteiten. Deze doctrine komt voor in boeddhisme, hindoeïsme, sabianisme, kabbala, averroïsme en rastafari.

Het panexperiëntialisme is een vorm van panpsychisme, die soms wordt aangeduid als de stroming die stelt dat een bewuste ervaring of het bewustzijn een fundamenteel bestanddeel van het universum is. Het wordt geassocieerd met de filosofieën van onder andere Charles Hartshorne en Alfred North Whitehead. Hoewel de term panexperiëntialisme bedacht is door David Ray Griffin; om de procesfilosofische opvatting te onderscheiden van het panpsychisme. Whitehead zijn procesfilosofie, of ook wel de filosofie van het organisme, stelt dat de fundamentele elementen van het universum zogenaamde 'ervaringsgebeurtenissen' zijn, die nog kleiner zijn dan subatomaire deeltjes. David Chalmers impliceert dat het bewustzijn net als ruimte, tijd en massa tot de fundamentele grootheden behoort. Zodat onbekende fenomenen die nog niet verklaard zijn (met behulp van de fysische methoden) duidelijker kunnen worden omschreven.

Het nieuw mysterianisme is de filosofische stroming die stelt dat het lichaam-geestprobleem of het opvolgende moeilijke probleem van bewustzijn niet kan worden opgelost door de mens. Het onoplosbare probleem onderstreept de onverklaarbaarheid van qualia, oftewel de subjectieve bewuste ervaringen van een individu. Het nieuw mysterianisme wordt ook wel gezien als een onverklaarde vorm van niet-reductief fysicalisme. Het zogenaamde emergente materialisme stelt ook dat mensen niet slim genoeg zijn om de wisselwerking tussen geest en materie te verklaren. Daarnaast wordt weleens gesteld dat de geest of het bewustzijn een gevolg van materie is, in de vorm van emergentie, zonder oorzakelijke verklaring. Colin McGinn is de grootste voorstander van het nieuw mysterianisme en stelt vrijwel compromisloos dat het bewustzijn een mysterie blijft; die nooit door de menselijke intelligentie ontrafelt zal worden. Andere 'mysterianisten' denken dat het begrijpen van het bewustzijn buiten ons huidige menselijke verstand ligt, maar geloven daarentegen wel dat het bewustzijn begrijpelijker zal worden door toekomstige ontwikkelingen in de wetenschap en de technologie.

Volgens Colin McGinn zijn er meer eeuwigdurende filosofische problemen die niet door mensen opgelost kunnen worden, dit wordt ook wel "cognitieve sluiting" ("cognitive closure") genoemd. Voorbeelden van dergelijke problemen naast het lichaam-geestprobleem zijn die van persoonsidentiteit en vrije wil. Emil du Bois-Reymond (1818 – 1896) schetste zeven wereld-raadsels waarvan hij drie zowel wetenschappelijk als filosofisch onoplosbaar verklaarde "(ignoramus et ignorabimus);" omdat ze transcendentaal zouden zijn. Het gaat om de oorsprong van materie en kracht, de oorsprong van beweging en de oorsprong van (eenvoudige) sensaties. Noam Chomsky maakt bijvoorbeeld onderscheid tussen schijnbaar oplosbare problemen en schijnbaar onoplosbare problemen. Hij merkt daarbij op dat de cognitieve vermogens van alle organismen beperkt zijn door hun biologie. Hij noemt als voorbeeld dat een muis nooit zal spreken zoals een mens, op diezelfde manier kunnen wij bepaalde problemen niet oplossen. Steven Pinker is ook een aanhanger van het nieuw mysterianisme, hoewel hij zijn positie wel zou opgeven wanneer er een Darwin of Einstein van bewustzijn komt met een verbluffend nieuwe vinding over het bewustzijn; zodat het opeens allemaal duidelijk wordt.

De fenomenologie is de filosofische stroming opgericht door Edmund Husserl, die in tegenstelling tot de andere stromingen geen verklaring geeft over het causale verband tussen lichaam en geest, of hersenen en bewustzijn. Volgens Maurice Merleau-Ponty bezitten wij geen lichaam, maar zijn wij ons (doorleefde) lichaam; die waarneming mogelijk maakt. Fenomenologie verwerpt daarom het rationalisme (kennis komt door rede) en het empirisme (kennis komt door ervaring); omdat die lichaam en geest apart denken. Daarmee is de fenomenologie een onderzoekersmethode die de eigenschappen van het bewustzijn opzichzelfstaand bestudeert. Er wordt geprobeerd om de bepalende voorwaarden voor het bewustzijn objectief op te stellen, die vaak beschouwd worden als subjectief. Het gaat om de inhoud van (bewuste) ervaringen zoals beoordeling, percepties, en emoties. Hoewel de fenomenologie er wel naar streeft om wetenschappelijk te zijn, probeert men het bewustzijn niet te bestuderen zoals de klinische psychologie en de neurologie dat doen. In plaats daarvan maken zij gebruik van een systematische reflectie, oftewel van introspectie, om zodoende de essentiële eigenschappen en ervaringsstructuren te bepalen. De methode om rapportages te maken van individuele ervaringen is in de vroege twintigste eeuw wel in opspraak gekomen, wegens twijfels over de betrouwbaarheid. Later is dit tot op zekere hoogte hersteld, vooral door een combinatie van technieken; waarmee hersenactiviteit word onderzocht.

Er zijn diverse veronderstellingen die meehelpen om het fundament van de fenomenologie te verklaren:

Intentionaliteit is een centraal begrip binnen de fenomenologie en verwijst naar het feit dat het bewustzijn altijd bewust is van iets. Bijvoorbeeld denken is altijd iets denken, een ervaring heeft ook altijd inhoud want die is ook gericht op iets. Husserl maakte verder een tweedeling van een intentionele handeling; de echte inhoud "(noesis)" en de ideële inhoud "(noema)". De noesis is het gedeelte die een specifiek karakter of betekenis geeft aan de intentionele handeling, zoals beoordelen of aanschouwen, haten of liefhebben, accepteren of weigeren, enzovoort. Het is de echte inhoud omdat het werkelijk onderdeel uitmaakt van het bewustzijn, oftewel het is de handeling van de desbetreffende. De noesis hang ook altijd samen met de noema. De noema is de (ideële) inhoud van een intentionele handeling, een bepaalde betekenis die ook buiten het bewustzijn van de desbetreffende kan bestaan. Verder is de precieze betekenis een controverse gebleven.

Waarneming heeft verder in de fenomenologie een eigen interpretatie van intentionaliteit, die stelt dat de enige bezitting van een mens; de ervaring van de objecten is waarop hij zich richt. Een zogenaamde immanente objectiviteit, de verschijning van het object heeft hij tot zijn beschikking, nooit het object zelf. Verder wordt er onderscheid gemaakt tussen waarnemingen van bewustzijnstoestanden, oftewel een interne of 'immanente waarneming'; zoals het waarnemen van woede in zichzelf. Daarnaast zijn er waarnemingen van externe objecten, oftewel een externe of 'transcendente waarneming'. Immanente waarnemingen zijn volgens Husserl onbetwijfelbaar; het is onmogelijk om woede te voelen zonder dat het bestaat. Daartegenover staat de 'transcendente waarneming' van bijvoorbeeld een stoel, deze waarnemingen zijn betwijfelbaar; het is mogelijk dat de stoel niet echt bestaat en slechts een illusie is. Een overeenkomst met de transcendente objecten is het klassieke probleem binnen het filosofisch scepticisme; het lijkt vrijwel onmogelijk om er zeker van te kunnen zijn dat transcendente objecten echt bestaan. Bijvoorbeeld de 'transcendente' waarneming van een huis is op zichzelf incompleet, oftewel een 'afschaduwing'; omdat we niet het complete huis kunnen zien. Een waarneming staat dan nooit op zich, maar is altijd geplaatst binnen een 'horizon' van vroegere en toekomstige afschaduwingen.

Fenomenologen als Husserl proberen een nauwere verbinding te leggen tussen filosofie en wetenschap, als een filosofie die 'andere' wetenschappen een fundament aanreikt. Waar empirische wetenschappen kennis over feiten wint, stoelt de fenomenologie op de constanten van alle ervaringsmogelijkheden. Daarmee is de fenomenologie volgens Husserl, in tegenstelling tot feitenwetenschappen, een volledig eidetische of 'wezenswetenschap'. Interdisciplinaire disciplines zijn bijvoorbeeld de psycho-fenomenologie; de studie van subjectieve ervaring, en de neuro-fenomenologie; een pragmatische toepassing van hersenen (praktijk) en bewustzijn (theorie).

De Oosterse filosofie is niet alleen geografisch gezien gescheiden van de Westerse filosofie maar kent ook andere uitgangspunten. Het grootste verschil is dat er in principe geen onderscheiding tussen religie en filosofie (soms ook psychologie) wordt gemaakt.




Boeddha (ca. 480 – 400 BCE) is de oprichter van het boeddhisme en beschreef de geest en het lichaam als onafscheidelijk van elkaar; zoals twee rietbundels die al staande tegen elkaar aanleunen. De componenten die het fysieke en mentale bestaan opbouwen staan bekend als de vijf khandhas. Dit zijn: materie, lichaam of fysieke vorm ("rupa"), sensaties of zintuiglijke ervaring ("vedana"), perceptie of voorstelling ("saññā"), mentale samenstelling ("saṅkhāra") en bewustzijn of onderscheidingsvermogen ("vijñāna").
De meeste boeddhistische scholen definiëren het bewustzijn ("vijñāna") als zes soorten, bekend als de zes zintuigen. Dit zijn: oog-, oor-, neus-, tong- en lichaams-bewustzijn (het vijf zintuiglijke bewustzijn) met daarbij het geest-bewustzijn (waarnemend bewustzijn), oftewel onze bewuste gedachten, cognitie en percepties. In boeddhistische zin noemt men het geest-bewustzijn ook wel de apengeest; vanwege de onrustigheid en het constante gekwebbel. 

De Yogacara school voegt daar twee soorten aan toe: het verontreinigt-bewustzijn ("manas-vijñāna"); de faculteit van de geest (zelfbewustzijn), en het pakhuis-bewustzijn ("ālaya-vijñāna") of het allesomvattende fundament-bewustzijn, zij vormen samen de "acht bewustzijnen". De andere zeven bewustzijnen ontstaan en evolueren of transformeren vanuit het pakhuis-bewustzijn. Het pakhuis-bewustzijn ontvangt ook indrukken en bewaart ze als potentiële energie, bija of zaden, als opslagplaats voor toekomstige manifestaties en activiteiten, het onderbewuste is een gerelateerde eigenschap. Aangezien dit als een container voor ervaringsgerichte indrukken fungeert wordt het ook wel het zaad- of container-bewustzijn genoemd. Het pakhuis-bewustzijn verklaart volgens de Yogacara school ook een continuïteit van de geest, aangaande de opeenstapeling van karma en wedergeboorte. Daarnaast zijn de andere bewustzijnen afwezig in de processen van dood en wedergeboorte. Het pakhuis-bewustzijn functioneert ook als een causale potentie voor dharma; waaruit de fenomenen of bestanddelen van een menselijke ervaring kunnen ontstaan. Volgens Alan Wallace: “"Geen van de lichaamsdelen – in de hersenen of elders – vormen de mentale toestanden of processen. Dergelijke subjectieve ervaringen ontstaan niet vanuit het lichaam, maar ontstaan ook niet vanuit het niets. Veeleer, alle objectieve mentale verschijnselen ontstaan vanuit het (lichaams-) substraat, alle subjectieve mentale toestanden en processen ontstaan vanuit het bewustzijnssubstraat."” Sommige scholen omschrijven nog een negende bewustzijnssoort, genaamd het zuiverbewustzijn ("amala-vijñāna") of het eenheidsbewustzijn ("param-alaya"), deze gaat voorbij alle dualismen en staat gelijk aan nirwana of sunyata.

Anatta (niet-zelf, egoloos of zielloos) is een opvallend kenmerk in de boeddhistische filosofie ter vergelijking met de Indische orthodoxie. De anatta ziet de mens als een vergankelijke samenstelling van vijf psychologische en fysieke aspecten in plaats van een enkele en vaste zelf. De ego of de zelf is slechts een handig verzinsel, maar een illusie die niet van toepassing op de werkelijkheid is, oftewel het is een verkeerde manier van kijken naar de veranderlijke stroom van de vijf aggregaatstoestanden (de vijf khandhas), die onderling verbonden zijn. De relatie tussen de aggregaatstoestanden zijn gebaseerd op het afhankelijke ontstaan ("pratītyasamutpāda"). Dit betekent dat alle dingen, waaronder mentale gebeurtenissen, (wederzijds) afhankelijk ontstaan vanuit andere oorzaken en condities.


Abhidharma (± 300 BCE) is een boeddhistische literatuur die uit zeven delen bestaat. In het eerste deel wordt een geestanalyse gedaan waarin het gewone denken gedefinieerd wordt als "prapañca," oftewel 'conceptuele proliferatie'. Volgens deze theorie wordt perceptuele ervaring gebonden aan meerdere conceptualisaties, zoals: verwachtingen, oordelen en verlangens. De toename van het aantal conceptualisaties vormen de illusie 'daarbovenop' – dit gebeurd wanneer begrippen als zelf en 'othering' boven een steeds veranderende stroom van aggregaatstoestanden worden geplaatst. Met deze opvatting van de geest wordt er geen strikt onderscheid gemaakt tussen bewuste geestvermogens en daadwerkelijke zintuiglijke waarneming van diverse fenomenen. Het bewustzijn wordt in plaats daarvan verdeeld in zes modaliteiten; de vijf (standaard) zintuigen en een zesde voor mentale perceptie. Men stelt dat het ontstaan van cognitieve gewaarwording afhankelijk is van zintuiglijke waarneming. Het beseffen van de geestvermogens zelf, bestaat uit mentale- of 'introspectieve gewaarwording' ("manovijñāna") en aandacht ("āvartana"); oftewel het uitzoeken van objecten uit een voortdurend veranderende stroom van zintuiglijke indrukken.

Theravada (± 400 BCE) is de boeddhistische leer die een concept introduceert waarin de geest een factor van het bestaan is. Deze 'levensstroom' ("bhavanga") is een onderstroom die de toestand van het zijn vormt. De continuïteit van een karmisch persoon wordt daarmee verzekerd in de vorm van een geeststroom ("citta-santana"). Een reeks van stromende mentale momenten vloeien voort vanuit een subliminale levenscontinuïteitsgeest ("bhavanga-citta"), zoals mentale inhoud en aandacht.


Mahayana is een van de hoofdstromingen in het boeddhisme, waar de Yogacara school een onderdeel van is. Deze school is beïnvloed door een vroegere boeddhistische school genaamd de "Sautrāntika", die hadden een vorm van fenomenalisme en zagen de wereld als onwaarneembaar. Met de beoordeling dat externe objecten alleen bestaan als een ondersteuning voor cognitie, die alleen mentale representaties van de objecten kunnen vatten. In opvolging werd de Yogacara school ook wel de "alleengeest"-school genoemd, vanwege het standpunt dat bewustzijn de uiteindelijke bestaande werkelijkheid is. 
Vasubandhu (de medeoprichter van Yogacara) gebruikte bijvoorbeeld het droomargument; waarin dromen bewijzen dat de zintuigen die werkelijkheid van illusie scheiden niet volledig vertrouwd kunnen worden. Daarbij gebruikte hij een mereologische weerlegging van het atomisme om aan te geven dat externe objecten; mentale entiteiten zijn.

Mahayana scholen hadden verschillende opinies over de zelfreflectie van bewustzijn ("svasaṃvedana"). Dharmakirti accepteerde het idee van de Yogacara school, dat het reflexieve (zelf)bewustzijn te vergelijken is met een lamp die zichzelf en omringende objecten verlicht. Dit werd strikt afgewezen door Madhyamika geleerden als Candrakīrti, omdat alle objecten en mentale gebeurtenissen gekenmerkt worden door een leegte (sunyata). Bewustzijn kon niet de inherente reflexieve uiteindelijke werkelijkheid zijn, omdat dit zou betekenen dat bewustzijn zelf-valideert en daarmee niet gekenmerkt kan worden als een leegte. Deze standpunten werden uiteindelijk op elkaar afgestemd in de 8e eeuw door Shantarakshita (725 – 788 CE). In zijn synthese (de twee waarheden doctrine) hanteert hij de idealistische Yogacara standpunten over reflexief (zelf)bewustzijn als een relatieve of 'conventionele waarheid' (die de ware aard verduistert) ten opzichte van de 'ultieme waarheid' (de ware aard is sunyata).


Tibetaans boeddhistische (± 800 CE) theorieën evolueerden rechtstreeks vanuit de Mahayana scholen. Tsongkhapa (1357 – 1419) is de oprichter van de Gelug school, in zijn werk geeft hij een nadere verklaring van het fundatie- of pakhuisbewustzijn ("ālaya-vijñāna") vanuit de "acht bewustzijnen". Later zou hij het pragmatische idealisme van Shantarakshita hebben verworpen. Volgens de 14e dalai lama kan de geest gedefinieerd worden als: “"een entiteit die de aard van een louter ervaring heeft, dat is; ”helderheid en weten.” Het is de wetende natuur, of het agentschap, wat de geest wordt genoemd, en dat is immaterieel. Dit staat los van de zintuiglijke waarneming die afhankelijk is van de (fysieke) organen, oftewel onze zintuigen."” Het dualistische karakter van de geest bestaat uit helderheid ("gsal"); oftewel de mentale activiteit die cognitieve fenomenen produceert ("snang-ba"), en weten; oftewel de mentale activiteit die cognitieve fenomenen ontvangt.

Tibetaanse filosofie van de geest is uiteindelijk een vorm van soteriologie, die zich richt op meditatieve praktijken zoals Dzogchen en Mahamudra; die het de beoefenaars mogelijk maken om de ware reflexieve aard van hun geest direct te ervaren. Deze onbelemmerde kennis van iemands primordiale, lege, non-duale boeddha-natuur wordt "rigpa" genoemd. De meest innerlijke natuur van de geest wordt door diverse scholen omschreven als een pure klaarheid of helder licht ("od gsal" of "prabhāsvara" in Vajrayana) en vergeleken met een kristallen bol of spiegel. Sogyal Rinpoche spreekt over de geest als volgt: “"Stel je de lucht voor, leeg, ruim en zuiver vanaf het begin; de essentie is zoals dat. Stel je de zon voor, lichtgevend, helder, onbelemmerd en spontaan aanwezig; de aard is zoals dat."”


Zen boeddhisme is een filosofie van geest waarin het vooral gaat om het verschil tussen de zuivere ontwaakte geest en de verontreinigde onzuivere geest. De zenmeester Huangbo Xiyun beschreef de zuivere geest als eindeloos zonder beperkingen, terwijl de verontreinigde geest overschaduwd werd door gehechtheid aan vormen en concepten. De zuivere boeddha-geest is in staat om dingen te zien zoals ze werkelijk zijn; als een absolute en non-duale 'zodanigheid' ("tathātā"). Deze non-conceptuele kijk is inclusief het paradoxale feit dat er (uiteindelijk) geen verschil is tussen een verontreinigde geest en een zuivere geest, evenals geen verschil tussen samsara en nirwana. De Japanse filosoof Dogen (1200 – 1253) stelde dat lichaam en geest niet ontologisch noch fenomenologisch gescheiden waren, maar gekarakteriseerd worden door een eenheid genaamd "shin jin" (lichaamgeest). Volgens Dogen maakt het 'afwerpen van lichaam en geest' ("shinjin datsuraku") in zittende meditatie het mogelijk om 'dingen zoals ze zijn' ("genjokoan") te ervaren, oftewel de aard van de oorspronkelijke verlichting ("hongaku").

De psychologie bestudeerd het gedrag en de geest, oftewel de mentale processen die betrekking hebben op alle aspecten van onbewuste en bewuste ervaringen. Het bewustzijn wordt in de psychologie globaal gezien op twee manieren gedefinieerd. Namelijk het innerlijke leven zoals de individuele beleving van bijvoorbeeld gevoelens (het P-bewustzijn) en het 'uitwendige leven' zoals de gedragingen met betrekking tot andere mensen en de omgeving (het A-bewustzijn). Door de opkomst van het behaviorisme was de psychologie vooral gericht op het uiterlijk waarneembare en meetbare gedrag, omdat het innerlijke leven zich niet objectief zou laten registreren door wetenschappelijke waarneming, maar alleen subjectief door introspectie en begrijpen. Ook tegenwoordig maakt men grotendeels gebruik van wetenschappelijke methodes, waardoor diverse algemene principes zijn opgesteld over waarnemen binnen de psychologie. Van deze beperking is men redelijkerwijs teruggekomen, mede dankzij stromingen als de humanistische psychologie, maar vooral door de cognitieve revolutie in de jaren 60.

Carl Gustav Jung noemde het behaviorisme ook wel de 'psychologie zonder ziel'. Jung beschreef vier bewustzijnsfuncties, oftewel vier primaire persoonlijkheidstypes, namelijk de 'rationele' (oordelende) functies: denken en voelen en de 'irrationele' (waarnemende) functies: sensatie en intuïtie. Volgens Jung is denken de functie van intellectuele cognitie; het vormen van logische conclusies, voelen de functie van subjectieve beraming, sensatie de waarneming door de zintuigen en intuïtie is het waarnemen op een onbewuste manier of het waarnemen van een onbewuste inhoud. Hij wees er ook op dat deze functies verder uitgedrukt kunnen worden op een introverte en een extraverte manier.

De psychologische disciplines die zich specifiek richten op waarneming, zijn de: experimentele psychologie, de neuropsychologie en de cognitieve psychologie. De experimentele psychologie verwijst naar het werk die experimentele methoden toepast op de studie van gedrag, en de onderliggende processen daarvan, zoals: aandacht, motivatie en emotie. De neuropsychologie houdt zich bezig met de hersenfuncties in relatie met het gedrag. Er worden voornamelijk mensen onderzocht met een hersenbeschadiging, die kunnen eventueel resulteren in een beperking van waarneming. Zoals bij een gebrek of stoornis in taalgebruik (afasie), aandacht (neglect), geheugen (amnesie), controlefuncties (executieve functies) en herkenning of benoeming (agnosie). In tegenstelling tot de klassieke neurologie, die zicht richt op de fysiologie van het zenuwstelsel, onderzoekt de neuropsychologie hoe de hersenen correleren met het bewustzijn (lees hoofdstuk 'geneeskunde' voor meer over neuropsychologie). 

Cognitieve psychologie is de studie van cognitie; oftewel van mentale of cognitieve processen, zoals: taalgebruik, geheugen, probleemoplossing, creativiteit, denken, waarneming, aandacht en metacognitie. In de cognitieve psychologie bestudeert men de cognitieve- of mentale processen van individuen (zoals de executieve functies), die resulteren in bepaalde mentale toestanden. De mentale toestanden of geestestoestanden van het individu corresponderen met het denken - dit is de intentionele of representatieve toestand "die ergens over gaat", zoals iets geloven, bedenken, hopen of vrezen (een propositionele attitude) - samen met het gevoel, oftewel de kwalitatieve of fenomenele toestand "op een bepaalde manier", zoals pijn, genot, haat, liefde, woede of vreugde. De twee soorten toestanden hebben enigszins een relatie onderling, maar sommige representatieve toestanden zijn niet (onderscheidend) kwalitatief, want personen die dezelfde propositie delen kunnen daarover verschillen wat hun gevoel daarover betreft. Hoewel er overeenkomsten zijn tussen beide toestanden, is er (nog) geen duidelijke markering of eenduidige omschrijving van wat een mentale toestand of geestestoestand precies inhoud.

Mentale inhouden of gebeurtenissen zijn items die 'in' de geest of het bewustzijn 'tevoorschijn komen', en kunnen gevormd worden door onder andere het mentale proces zelf, zoals het opslaan en toepassen van kennis met mentale representatie. Het mentale proces is de werking van de geest, die bestaat uit een aantal 'faculteiten' of cognitieve functies, zoals denken (ideevorming, verbeelden, geloven, en redeneren), perceptie, geheugen (werkgeheugen en langetermijngeheugen), wil, taal, emotie, en ten slotte het bewust zijn van de functies; het bewustzijn zelf. Die ook vooral bijdraagt aan het combineren van de cognitieve functies, zoals met mentale beeldvorming.

Waarneming is vrijwel de belangrijkste functie van het bewustzijn. Waarnemen is het organiseren, het identificeren, of het interpreteren van zintuiglijke informatie, om zodoende de omgeving; zowel uitwendig als inwendig te begrijpen. Het zijn de signalen en gewaarwordingen vanuit de zintuigstelsels en betreffen: zien, horen, ruiken, proeven, voelen, temperatuur aanvoelen, pijn voelen, evenwicht houden, lichaampositie of beweging waarnemen, inwendige organen waarnemen (zoals hongergevoel, plasgevoel en ademhaling) en tijd waarnemen. De verschillende soorten van sensaties, zoals: warmte, geluid en smaak worden zintuiglijke modaliteiten genoemd. Waarneming is niet alleen de passieve ontvangst van deze signalen, maar wordt ook gevormd door de cognitieve stijl en processen, zoals: leren, geheugen, verwachting en aandacht.

Het proces van waarneming begint met een object of stimulus in de wereld, aangeduid als een "distale stimulus" of een "distaal object". De stimulus stimuleert de zintuigen van het lichaam, in het zintuigstelsel wordt de energie getransformeerd naar neurale activiteit in het zenuwstelsel, dit proces wordt zintuiglijke transductie genoemd (of signaaltransductie). Het rauwe patroon van neurale activiteit wordt de "proximale stimulus" genoemd. Deze signalen worden doorgegeven aan de hersenen en verwerkt, dit proces wordt neurotransmissie genoemd. De resulterende mentale recreatie van de "distale stimulus" is vervolgens het "waargenomene," oftewel een perceptie van een sensatie.

Aandacht betekent in psychologische zin: 'een bewustzijnstoestand die zich richt op een bepaald gedeelte van de beschikbare perceptuele informatie'. De belangrijkste functie van aandacht is het uitfilteren van relevante gegevens, met behulp van concentratie en mentale inspanning; zodat de gewenste gegevens naar andere mentale processen kunnen worden gedistribueerd, om ze vervolgens samen te voegen tot een zinvol geheel, oftewel een centrale coherentie. Zonder de mogelijkheid om overtollige informatie uit te filteren kunnen we niet goed focussen, met het eventuele gevolg dat onze hersenen overbelast kunnen raken. Aandacht kan verder onderverdeeld worden in exogene controle en endogene controle. Exogene controle werkt van beneden naar boven "(bottom-up)" en is verantwoordelijk voor: alertheid, arousal, oriëntatiereactie, selectieve aandacht "(spotlight attention)" en het uitspringeffect "(pop-out effect)". Endogene controle werkt van boven naar beneden "(top-down)" en is verantwoordelijk voor de bewustere aandachtsprocessen, zoals: aandachtstraining "(attentional control)" - oftewel waar men aandacht aan besteedt en wat men negeert, verdeelde aandacht "(divided attention)" – oftewel op meerdere dingen tegelijk letten, lokale en globale aandacht "(global precedence)" – oftewel letten op details en geheel, ten slotte komt nog de bewuste verwerking zelf.

Metacognitie betekent in algemene zin: de gedachten die iemand heeft over zijn eigen gedachten. Metacognitie omvat zaken als: kijken hoe effectief iemand zijn eigen taakprestaties kan monitoren, het reflecteren van iemand zijn capaciteit over bepaalde mentale taken en het vermogen om cognitieve strategieën toe te passen. Metacognitie wordt in de cognitieve psychologie vooral toegepast op het gebied van onderwijs. De mogelijkheid om metacognitieve vaardigheid te verhogen van iemand heeft een aanzienlijke invloed aangetoond op leer- en studiegedrag. Bijvoorbeeld het vermogen om doelen te stellen, met daarnaast een effectieve zelfregulering om die doelen te bereiken. Het is daarbij belangrijk dat men als metacognitieve taak hun eigen mate van kennis en doelen wel realistisch blijft evalueren. Hieraan gerelateerd is het autobiografische- of "autonoetic" bewustzijn, oftewel het mentale vermogen om onszelf te verplaatsen in het verleden, de toekomst of andere denkbeeldige situaties. 

Naast het bewustzijn als waaktoestand, zijn er hersentoestanden waarbij het bewustzijn afwezig lijkt te zijn, zoals bij: droomloze slaap, coma of de dood. Er zijn ook bepaalde omstandigheden waarbij de relatie tussen het bewustzijn en de wereld minder ingrijpend veranderd, deze staan bekend als: 'gewijzigde bewustzijnstoestanden' "(altered states of consciousness)", het gaat om bewustzijnstoestanden die sterker afwijken van de bèta-hersengolven dan de normale waaktoestanden. Sommige bewustzijnstoestanden komen van nature voor, terwijl andere geproduceerd kunnen worden door bijvoorbeeld hersenbeschadiging, geneesmiddelen, psychoactieve middelen of meditatie. Bewustzijnstoestanden kunnen gepaard gaan met veranderingen in denkwijze, verstoringen van tijdsbesef, controleverlies, veranderingen qua emotionele expressie, afwisselingen van het lichaamsbeeld en veranderingen in betekenissen of belangen.

Bij psychologische dissociatie heeft iemand nauwelijks tot geen aandacht voor zijn omgeving. Men is dan 'gedissocieerd' van de realiteit, dit is ten opzichte van het realiteitsbesef verliezen, zoals met een psychose. Het komt meestal door (over)vermoeidheid. Er bestaan ook lichtere vormen zoals dagdromen, polderblindheid, trance of hypnose. Maar ook zwaardere vormen zoals dissociatieve stoornissen, waarbij aandoeningen als depersonalisatie, dissociatieve amnesie en dissociatieve identiteitsstoornis belangrijke kenmerken zijn.
Wakker wezen is niet per se een uniforme toestand maar kent een aantal verschillende gradaties, zoals: helderheid, ontspannenheid en slaperigheid. Sommige mensen zijn alert aan het begin van de dag ('ochtendmensen') en anderen in de avond ('avondmensen'). De bewustzijnstoestand voor het slapen gaan wordt hypnagogie genoemd, na het slapen wordt hypnopompie genoemd, beide bewustzijnstoestanden worden aangeduid als sluimerhallucinaties. 

Het gebruik van bepaalde voedingsstoffen kan het bewustzijn ook beïnvloeden, zoals koffie en energiedrank voor opgewektheid en er wordt beweert dat voedingen met tryptofaan slaapverwekkend kunnen werken. De twee meest geaccepteerde gewijzigde bewustzijnstoestanden zijn slapen en dromen. Hoewel droomslapen (remslaap) en slapen zonder te dromen (diepe slaap) sterk op elkaar lijken, is er wel een ander patroon van hersenactiviteit, metabole activiteit en oogbeweging. Beide worden ook geassocieerd met een afzonderlijke ervaring of cognitie - ten opzichte van elkaar. Mensen die ontwaakt worden uit een diepe slaap rapporteren slechts vage gedachten, hun ervaring is vaak nogal onsamenhangend. Terwijl bij een ontwaking uit de remslaap worden de ervaringen rijker en gedetailleerder omschreven en gerapporteerd.

Een verscheidenheid van drugssoorten en alcohol hebben opmerkelijke effecten op het bewustzijn. Er zijn een aantal varianten bekend, zoals bewustzijnsverlaging door sedativa, bewustzijnsverruiming door hallucinogenen en bewustzijnsstimulering door stimulantia. Sommige soorten kunnen leiden tot bewustzijnsverstoringen zoals bij hallucinaties, wanen of depersonalisatie. Gebruikers beschrijven hun ervaringen met drugs vaak als euforisch, delirisch, mystisch of spiritualistisch. De onderliggende hersenmechanismen van deze effecten zijn niet zo goed onderzocht als die van alcoholgebruik, maar er is wel substantieel bewijs dat de chemische neurotransmitter serotonine; een essentiële rol speelt in dergelijke veranderingen van hersenactiviteit.

Er is ook onderzoek gedaan naar de fysiologische veranderingen van yogi's en andere beoefenaars van meditatie. Er werden hersengolven gemeten tijdens de meditatiesessies, met als resultaat dat meditatie verschilt ten opzichte van gewone ontspanning. Het wordt echter betwist of er voldoende bewijs aanwezig is, zodat mediteren eventueel meegerekend kan worden als een (officiële) aparte fysiologische bewustzijnstoestand.

Een opmerkelijke bewustzijnstoestand of ervaring is een déjà vu; waarbij het lijkt alsof een gebeurtenis eerder is meegemaakt. De gangbare verklaring stelt dat het beeld eerst wordt opgeslagen in de hersenen (langetermijngeheugen) waarna men zich er bewust van wordt (in plaats van andersom). Bij een gewaarwording van déjà vu ontbreekt daarom ook de aanvullende informatie van de herinnering. Dit is omdat de situatie zich niet afgespeeld heeft in een eerder verleden, het is een soort 'kortsluiting' van of in het desbetreffende moment.

Een andere specifieke bewustzijnstoestand of mentale toestand is flow, wat in de volksmond ook wel "the zone" of een optimale ervaring wordt genoemd. Waarin een persoon geheel opgaat in zijn bezigheden, oftewel door gerichte aandacht en volledige betrokkenheid een genoegen of voldoening verkrijgen vanuit een bepaalde activiteit. Het is een doelbewuste overgave die wellicht de ultieme ervaring is waarin emoties worden benut voor het leren en uitvoeren van een werkzaamheid. Emoties worden niet alleen opgenomen en in goede banen geleidt maar ze worden ook positief, energiek en zijn afgestemd op de uitvoerende taak. Flow wordt gekenmerkt door een spontaan gevoel van geluk (en soms zelfs van extase) tijdens het uitvoeren van een taak. Hoewel flow daarnaast ook wordt omschreven als een concentratie of gerichte aandacht op niks anders dan de betreffende activiteit, dus men vergeet zichzelf en zijn emoties.

Flow is beschreven door de Amerikaanse psycholoog Mihaly Csikszentmihalyi, door hem samengevat is flow een doelbewuste motivatie. Het concept bestaat al duizenden jaren alleen dan meer als een spirituele beoefening in sommige Oost-Aziatische religies. In het Westen is de theorie onderdeel van de positieve psychologie, het wordt bijvoorbeeld toegepast in de ergotherapie. Verder kan flow in het dagelijkse leven op allerlei activiteiten worden toegepast, zoals: educatie, muziek, sport, spel, werk en naast het individu ook op groepen.

Nakamura en Csikszentmihalyi identificeren zes factoren die de ervaring van flow omvatten: een intense en gerichte aandacht voor het moment, een samenvoeging van activiteit en bewustzijn, een verlies van het (reflecterende) zelfbewustzijn, een gevoel van persoonlijke controle of autonomie over de situatie of activiteit, een verlies van tijdsperceptie en de activiteit is intrinsiek belonend, oftewel de activiteit zelf is de beloning, wat ook aangeduid wordt als een 'autotelische' ervaring oftewel een 'zelfdoelmatige' ervaring. Flow deelt veel kenmerken met hyperfocus, wat een intense vorm van mentale concentratie of visualisatie is; die het bewustzijn richt op een onderwerp of taak. Iemand kan vervolgens wel op een zijspoor belanden waardoor belangrijke taken en prioriteiten uit het zicht kunnen raken, zoals bij gameverslaving. Dergelijke passieve activiteiten zoals een bad nemen of televisie kijken wekken meestal geen flow-ervaring op. Ten opzichte van hyperfocus geeft flow uiteindelijk een positiever effect. Flow komt ook overeen met een piekervaring, dit is een transpersoonlijke of extatische bewustzijnstoestand; oftewel een hoog niveau van stimulering of euforie, terwijl flow meer een intern mentaal proces is die aan een piekervaring voorafgaat.

Synesthesie is een ongebruikelijke ervaring die door een bepaalde vermenging van stimuli vanuit diverse zintuiglijke en cognitieve processen kan ontstaan, die normaal gesproken gescheiden worden. Mensen die een levenslange geschiedenis van dergelijke ervaringen meemaken staan bekend als synestheten. Een van de meestvoorkomende soorten is grafeem-kleursynesthesie waarbij letters en cijfers bepaalde kleuren kunnen vertonen. Er zijn twee hoofdcategorieën van synesthesie, namelijk projectieve synesthesie en associatieve synesthesie. Synestheten die projecteren zien daadwerkelijk kleuren, cijfers en vormen etc, synestheten die associëren zien dergelijke verschijnselen niet maar geven ze wel aan vanuit hun ervaring of hun sterke gedachte daarover. De soorten synesthesie worden aangeduid met de notatie x → y, waarbij x de 'inductor' is, oftewel de 'ervaringstrigger', en y is de 'concurrent', oftewel de 'aanvullende ervaring'. Bijvoorbeeld wanneer letters en cijfers (grafemen) worden waargenomen met kleuren wordt het aangeduid als: grapheme → kleursynesthesie. Ook wanneer synestheten kleuren en beweging zien als gevolg van het horen van muzikale tonen zou het aangeduid worden als: toon → (kleur-, beweging-) synesthesie.

Hoewel er meer dan 80 soorten van synesthesie zijn gemeld, zijn er verschillende die vaker voorkomen dan de rest. Dit zijn onder meer: geluiden die bepaalde kleuren weergeven, dieptes die bepaalde cijfers weergeven, geluiden die bepaalde gevoelens veroorzaken, mensenkarakters die bepaalde letters en cijfers weergeven, andermans gevoel heel sterk aanvoelen, woorden die een bepaalde smaak geven, de tijd die bepaalde visualisaties weergeeft, kleuren die bepaalde geuren of smaken geven, of persoonlijkheden die bepaalde kleuren weergeven (zoals een aura).

Onderzoek over synesthesie roept vragen op over hoe de hersenen informatie combineren, vanuit de verschillende sensorische modaliteiten, deze worden aangeduid als kruis-modaliteitswaarnemingen of multisensorische integratie. Een voorbeeld hiervan is het Boeba/Kiki-effect die aangeeft dat vrijwel iedereen een lichte vorm van synesthesie heeft. Het experiment is ontworpen door Wolfgang Köhler. Waarbij mensen wordt gevraagd om te kiezen wie van een tweetal vormen Boeba is, en wie Kiki is. 95% tot 98% van de mensen kiest Kiki als de puntige vorm en Boeba als de bolle vorm. Dit is omdat de vorm en de klank van de namen overeenstemmen met de figuren, terwijl dat niet per se een vereiste voorwaarde hoeft te zijn. 

Onderzoekers hopen dat de studie over synesthesie een beter begrip van het bewustzijn en de neurale correlaten gaat opleveren. Synesthesie kan vooral relevant zijn wat het filosofische probleem van qualia betreft, aangezien synestheten extra qualia ervaren. Een belangrijk inzicht uit het onderzoek over qualia kan komen uit de bevindingen dat synesthesie overeenkomende eigenschappen heeft met ideesthesie; de gewaarwording van of door ideeën of concepten. Ideesthesie wordt gedefinieerd als een fenomeen waarbij de actievering van een concept (de inductor) oproept tot een perceptie-achtige ervaring (de concurrent). Terwijl synesthesie ervan uit gaat dat zowel inductor als concurrent zintuiglijk is, veronderstelt ideesthesie dat de concurrent semantisch is. 

Onderzoek naar ideesthesie kan belangrijke gevolgen hebben voor het oplossen van het mysterie rondom een menselijke bewuste ervaring. Deze is volgens ideesthesie vooral gebaseerd op de manier waarop we concepten tot stand brengen, met andere woorden; conceptualiseringsprocessen spelen een cruciale rol in het genereren van qualia. Dus een zintuiglijke ervaring wordt grotendeels bepaalt door de betekenis die we aan de stimuli toeschrijven.

Een bijna-doodervaring (BDE) is een persoonlijke ervaring of een gewijzigde bewustzijnstoestand die in verband wordt gebracht met het naderen van de dood. De bijna-doodstudies zijn een veld binnen de psychologie en psychiatrie die de fysiologie, psychologie en fenomenologie (soms ook transcendentie) van bijna-doodervaringen bestuderen.

De elementen die vaak naar voren komen in een BDE zijn weergegeven in "The NDE-scale": 

Tijd gaat langzamer of sneller, gedachteproces versnelt, een terugkomst van scènes uit het verleden, een inzicht of begrip (aha-erlebnis), een gevoel van vrede of aangenaamheid, een gevoel van geluk of vreugde, een gevoel van harmonie of eenheid met het universum, een confrontatie met een schitterend licht, de zintuigen voelen levendiger, een besef van dingen die ergens anders gaande zijn (buitenzintuiglijke waarneming), het ervaren van scènes uit de toekomst, een gevoel van lichaamsscheiding (uittreding), een ervaring van een andere onaardse wereld, een ontmoeting met een mystiek wezen (of een aanwezigheid), het horen van een ongeïdentificeerde stem, het zien van overledenen of religieuze geesten, of aan een grens komen; "a point of no return".

Volgens bronnen wordt een BDE geassocieerd met een aantal nawerkingen of levensingrijpende effecten. De effecten worden door de onderzoekers samengevat als veranderingen in: waarden, houdingen, geloof, persoonlijkheid, relaties, spiritualiteit en levensbeschouwing. Veel van de nawerkingen worden beschouwd als positief of gunstig, maar dat is niet altijd het geval.

Over het algemeen zijn er drie verklaringsmodellen of interpretaties met ieder diverse variabelen. De psychologische modellen suggereren dat een BDE een gevolg is van mentale en emotionele reacties vanuit de waarneming van doodsbedreiging en verwachting. Andere psychologische variabelen van onderzoekers zijn: verbeeldingskracht, depersonalisatie, dissociatie, fantasieneigingen en de herinnering van geboorte. Fysiologische modellen richten zich vooral op somatische, biologische of farmacologische verklaringen voor BDE, met vaak de nadruk op de fysiologie van de hersenen. Variabelen die door onderzoekers gemeld worden zijn: anoxie (geen zuurstof), zuurstofgebrek, hypercapnie (teveel koolstofdioxide in het bloed), endorfinen, serotonine, diverse neurotransmitters, temporale kwab disfuncties of insulten, de NMDA-receptor, activatie van het limbisch systeem, drugs, het oculair ischemisch syndroom (ernstige vorm van retinopathie) en de processen die verband hebben met de remslaap of de verschijnselen die voortkomen uit de grens tussen slapen en wakker wezen. Een derde model die ook wel als de transcendente verklaring wordt beschouwd; noemt een aantal categorieën die meestal buiten het bereik van de fysiologische en psychologische verklaringen vallen. Dit verklaringsmodel onderzoekt of een BDE kan worden gerelateerd aan het bestaan van een leven na de dood, een gewijzigde bewustzijnstoestand, een mystieke ervaring of het concept van lichaamsgeestscheiding.

Vanuit Nederland heeft vooral de cardioloog Pim van Lommel veel onderzoek gedaan naar bijna-doodervaringen. Hij publiceerde zijn onderzoek in het tijdschrift: The Lancet, bracht meer dan 20 artikelen uit over BDE en schreef het boek: "Eindeloos Bewustzijn – een wetenschappelijke visie op de bijna-dood ervaring". Voor het onderzoek was hij van mening dat het bewustzijn alleen door hersenactiviteit kan worden geproduceerd. Tijdens zijn onderzoek is hij van mening veranderd, hij stelde vervolgens dat het bewustzijn gefaciliteerd wordt door de hersenen, oftewel dat bewustzijn ontvangen of gehuisvest wordt door de hersenen. De Nederlandse neurobioloog Dick Swaab prijst Pim van Lommel in zijn boek "Wij zijn ons brein" voor het in kaart brengen van de BDE, maar geeft hem daarnaast ook kritiek. Het boek zou volgens Swaab tot de pseudowetenschap moeten behoren. Volgens Pim van Lommel wordt het etiket pseudowetenschap al snel opgeplakt wanneer het afwijkt van de materialistische opvattingen.

Er zijn ook onbewuste of onderbewuste toestanden waarmee gewaarwordingen worden bedoelt die niet (of onmiddellijk) toegankelijk zijn, ze treden automatisch op en zijn niet beschikbaar door middel van (directe) introspectie. Empirisch bewijs suggereert dat onbewuste verschijnselen voorkomen als onderdrukte gevoelens, automatische vaardigheden, subliminale boodschappen, gedachten, gewoonten of automatische reacties, en mogelijk zelfs complexen zoals verborgen fobieën en verlangens. Vanuit de psychoanalytische theorie worden onbewuste processen direct weergegeven in dromen, freudiaanse versprekingen en grappen. Het 'onbewustzijn' kan dus gezien worden als een bron van dromen en automatische gedachten, die zonder enige aanwijsbare oorzaak verschijnen, als een archief van vergeten herinneringen, die op een later tijdstip nog steeds toegankelijk zijn voor het bewustzijn, een plaats van impliciete kennis; dingen die we zo goed hebben geleerd dat we ze doen zonder na te denken. 

Waarnemingen kunnen dus ook onbewust waargenomen worden die later weer bewust (gemaakt) kunnen worden. Dit wordt ook wel het 'voorbewuste' genoemd, en kan ook verwijzen naar de beschikbare informatie voor cognitieve verwerking die zich op het gegeven moment buiten het bewustzijn begeeft. Een van de meest voorkomende vormen van het voorbewuste is priming, andere vormen van voorbewuste verwerking is blindzien en het 'puntje van de tong' fenomeen, waarbij iemand de inhoud van een woord weet maar de vorm ontbreekt (gedeeltelijk).

Vooral Sigmund Freud ontwikkelde een theorie van de onbewuste geest, die een belangrijke rol speelt in de psychoanalyse. Hij beschreef drie facetten waar het psychische apparaat, of de psyche van de mens uit bestond: het onbewuste of instinctieve (id), het voorbewuste of rationele (ego) en het bewuste of morele (superego). Later is de theorie aanzienlijk veranderd door psychiaters als Carl Gustav Jung en Jacques Lacan. Jung trok een analogie tussen de psyche en het licht van het elektromagnetische spectrum. Het midden is het zichtbare spectrum en stelt het bewustzijn voor, deze loopt over naar het onderbewustzijn in de rode en blauwe uiteinden. Rood komt overeen met de onbewuste basisdriften en het onzichtbare infrarode gedeelte met de invloed van het biologische instinct (het persoonlijk onbewuste); die fuseert met de chemische en fysische condities. De blauwe kant staat voor spirituele ideeën en de archetypen (het collectief onbewuste), die hun invloeden uitoefenen buiten het zichtbare, overeenkomend met het ultraviolette gebied.

Het idee dat het onbewuste of onderbewuste überhaupt bestaat wordt betwijfelt en ondersteunt.

William James wordt meestal in verband gebracht met het populariseren van het idee dat het bewustzijn stroomt als een beek. In zijn boek "(The Principles of Psychology)" uit 1890 beschrijft hij een 'stroom van gedachten' die bepaalt worden door vijf kenmerken: 1. Elke gedachte heeft de neiging om een onderdeel te zijn van het persoonlijke bewustzijn. 2. Binnen ieder persoonlijk bewustzijn veranderen de gedachten altijd. 3. Binnen ieder persoonlijk bewustzijn zijn de gedachten aanmerkelijk continu. 4. Het lijkt altijd te dealen met objecten die onafhankelijk van elkaar zijn. 5. Het is geïnteresseerd in bepaalde delen van deze objecten met de uitsluiting van anderen. 

Een vergelijkbaar concept komt voor in de boeddhistische filosofie, uitgedrukt door het Sanskriet als "citta-santāna;" oftewel de 'stroming van de geest'. In de boeddhistische visie wordt deze 'geeststroom' gezien als een bron van ruis, die de aandacht afleidt van een onveranderlijke en onderliggende werkelijkheid.

In het Westen is de impact van de bewustzijnsstroom eerder ingeslagen op de literatuur dan de wetenschap. "Stream of consciousness" als verhaaltechniek betekent schrijven op een bepaalde manier die poogt om van moment tot moment de gedachten, ideeën, gevoelens, observaties, herinneringen en ervaringen van een karakter te portretteren. Vaak zijn het lange onafgebroken en onafgemaakte zinnen, het verhaal kan plotseling een hele andere richting opgaan, en de schrijver richt zich zelden op een plot of de lezer. Het is als het ware een stroom van wat er opkomt in het bewustzijn.

De parapsychologie is een grensgebied binnen de psychologie, oftewel het is een parawetenschap die volgens de wetenschap onder pseudowetenschap zou moeten vallen. De parapsychologie stelt het bewustzijn vooral voor als een staat van buitenzintuiglijke waarnemingen, zoals: helderziendheid, helderhorendheid, helderuikendheid, heldervoelendheid, helderproevendheid en helderwetendheid. Of het bewustzijn is in staat tot bepaalde kinesen, zoals: aerokinese, cryokinese, elektrokinese, psychokinese, pyrokinese, telekinese en thermokinese. Andere parapsychologische verschijnselen, psi of paranormale gaven, zijn: telepathie, proscopie, reïncarnatie of een verschijningservaring.

De medische benaderingen van het bewustzijn zijn vooral praktijkgericht. Het vloeit voort uit de noodzaak om mensen te behandelen met hersenverstoringen, of neurologische aandoeningen, door een gevolg van ziekte, hersenbeschadiging of gifstoffen. In de geneeskunde worden de conceptuele onderscheidingen van bewustzijn als nuttig beschouwd; in de mate waarop zij kunnen bijdragen aan een betere begeleiding van behandelingen. Terwijl de filosofische benadering van het bewustzijn zich richt is op de fundamentele aard en de inhoud daarvan, richt de medische aanpak zich vooral op de hoeveelheid bewustzijn van een persoon. Het bewustzijn wordt in de geneeskunde beoordeeld aan de hand van een bepaald niveau, die kan variëren van hersendood aan de lage kant tot volledige alertheid aan de hoge kant. Als iemand helemaal niet reageert op prikkels van buitenaf, maar wel ademt, dan is de persoon buiten bewustzijn, oftewel bewusteloos. Een vorm van een diepe bewusteloosheid is een coma, waarbij een persoon geen oogcontact of verbaal contact meer kan geven. 

Bij het verlenen van eerste hulp bij ongevallen is het belangrijk om zo snel mogelijk vast te stellen of iemand bij bewustzijn is; zodat de behandeling daarop afgestemd kan worden. Patiënten kunnen ook lijden aan bewustzijnsstoornissen, of moeten verdoofd worden voor een chirurgische ingreep. Dit wordt altijd uitgevoerd door een anesthesioloog en is vooral nodig om de waarneming van pijn uit te schakelen, zodat de chirurgische ingrepen makkelijker verlopen. 

Tijdens een narcose (algehele anesthesie) verliest een patiënt zijn bewustzijn volledig; want een patiënt droomt niet tijdens narcose en heeft achteraf ook geen besef van de operatieduur. Bij een regionale anesthesie worden pijnprikkels geblokkeerd die anders via het centrale zenuwstelsel zouden gaan, een lokale anesthesie is ook mogelijk; beter bekend als een plaatselijke verdoving. 

Naast de praktijkgerichte geneeskunde zijn er ook toegepaste moraalwetenschappen die zich bezighouden met de ethische implicaties van het bewustzijn, zoals bij ziektegevallen. Bijvoorbeeld de medische ethiek, voor de uitvoering van geneeskunde, of de bio-ethiek voor levensingrijpende aangelegenheden. Beide houden zich bezig met medisch-ethische kwesties, terwijl neurowetenschappers patiënten met bewustzijnsstoornissen bestuderen; om de werking van hersenen beter te doorgronden.

In de geneeskunde wordt het bewustzijn onderzocht met een reeks van procedures, die bekend staan als de neuropsychologische beoordeling. Er zijn twee methodes die van toepassing zijn om het bewustzijnsniveau van patiënten vast te stellen. Een eenvoudige procedure, die minimale training vereist, en een complexere procedure die aanzienlijke deskundigheid vereist. De eenvoudige procedure begint met de vraag of de patiënt kan bewegen en kan reageren op stimuli. Wanneer dat het geval is, wordt er nagegaan of men op een zinvolle manier kan reageren op vragen en opdrachten. Er wordt gevraagd naar de naam, huidige locatie, huidige dag en de tijd. Als iemand in staat is om daar aan te voldoen; wordt hij meestal als volledig bij bewustzijn beschouwd.

De complexere procedure staat bekend als een neurologisch onderzoek, en wordt meestal uitgevoerd in het ziekenhuis door een neuroloog. Een formeel neurologisch onderzoek wordt uitgevoerd door middel van een reeks van nauwkeurige testen. Die beginnen met een basis van sensomotorische reflexen en worden afgesloten met een test over (geraffineerd) taalgebruik. De uitkomst kan worden samengevat met behulp van de Glasgow-comaschaal, waarin een score van 3 hersendood aangeeft, en een score van 15 volledig bij bewustzijn aangeeft. De Glasgow-comaschaal heeft drie subschalen, gebaseerd op oogreactie, bewegingsreactie en verbale reactie. Een eenvoudige versie van de Glasgow-comaschaal staat bekend als de AVPU-methode. Er is ook een eenvoudige pediatrische versie van de schaal, deze is voor kinderen bedoeld die nog te jong zijn om te kunnen spreken.

Een andere techniek die het bewustzijn mogelijkerwijs nog beter kan indexeren, en daarbij onafhankelijk is van gedrag en zintuiglijke waarneming, is de "perturbational complexity index" (PCI). PCI wordt berekend door een 'verstoring' van de cortex met transcraniële magnetische stimulatie (TMS), voor het aangrijpen van interacties in de hersenen (integratie). Om dan vervolgens het tijd-ruimtelijke patroon van deze elektrocorticale activiteit (elektrofysiologisch) te comprimeren; zodat hun algoritmische complexiteit kan worden gemeten (informatie). PCI wordt mogelijkerwijs gebruikt aan het ziekbed in de toekomst, zodat het bewustzijnsniveau ook objectief bepaalt kan worden door apparatuur.

Medische aandoeningen die het bewustzijn belemmeren worden beschouwd als stoornissen van het bewustzijn. De categorie omvat in het algemeen minimale bewustzijnstoestand en vegetatieve toestand, maar soms ook een minder ernstige vorm van het locked-in-syndroom en de ernstigere vorm van coma. Uiteindelijk is hersendood de meest ernstige vorm, die kan leiden tot een onomkeerbare verstoring van het bewustzijn. Andere aandoeningen met een mindere mate van verslechtering (zoals dementie en een delier), of een tijdelijke verstoring (zoals gegeneraliseerde epilepsie) van het bewustzijn, zijn niet opgenomen in deze categorie. De differentiële diagnose van deze aandoeningen is een actief gebied binnen het medisch onderzoek.

Een van de meest opvallende bewustzijnsstoornissen is anosognosie, een Grieks-afgeleide term die letterlijk 'onbewust van de ziekte' betekent. Het is in eerste instantie een aandoening waarbij patiënten een bepaalde handicap hebben, meestal als gevolg van een beroerte, maar in de tweede instantie ontkennen ze dat er iets mis is. De meest voorkomende vorm komt voor bij mensen die door beroerte een beschadiging hebben oplopen aan de pariëtale kwab, in de rechterhersenhelft. Waardoor een zogeheten neglect kan ontstaan die resulteert in een onvermogen om directe actie of aandacht te kunnen besteden aan (een deel van) de linkerlichaamshelft. Met een neglect wordt een lichaamsdeel ontkent door de patiënt, alsof het niet bij het lichaam hoort. Bij anosognosie ontkennen patiënten dat ze niet in staat zijn om bijvoorbeeld een arm te bewegen, ze zijn ervan overtuigd dat ze de arm wel kunnen bewegen. Wanneer ze ondervraagt worden ontwijken ze een direct antwoord, bijvoorbeeld met een excuus, of ze geven een onzinnige verklaring. Ze kunnen zich er niet van bewust zijn dat zij hun verlamming ontkennen. Het komt ook regelmatig voor dat een patiënt na een succesvolle behandeling zijn voorgaande ontkenning ontkent. Een extremere variant van anosognosie is het syndroom van Anton, waarbij patiënten corticaal blind zijn maar dat zelf ontkennen. Wanneer ze geconfronteerd worden met bewijs doen zij een beroep op confabulaties, oftewel onopzettelijk liegen. Een ander fenomeen die voorkomt bij corticale blindheid is blindzien, waarbij iemand wel reageert op bepaalde visuele stimuli, maar zich daar niet bewust van is.

Het lichaamsbeeld of een stoornis van de lichaamsbeleving zijn beide gerelateerde termen. Een voorbeeld is anorexia, met een test genaamd de pinokkio-illusie kan men nagegaan hoe dat ongeveer wordt waargenomen. Een andere vorm van afwijkende lichaamsbeleving is een fantoomledemaat, waarbij een beleving van fantoompijn kan ontstaan. Dit kan onder andere verlicht worden met een zogenoemde spiegelbox, bedacht door Vilayanur Ramachandran. Door het spiegelbeeld van de andere arm of voet te bekijken (in beweging) kan de fantoompijn verlicht worden. Een fantoomledemaat is op die manier virtueel aanwezig, en kan zodoende met ontspanningsoefeningen worden behandeld. De hersenen worden hierbij voor de gek gehouden door de waarneming van de reflectie vanuit de spiegelbox. Hoewel een aantal studies bemoedigende resultaten laten zien, bestaat er geen consensus over de effectiviteit van de spiegeltherapie, dit is vanwege een aantal onduidelijkheden in de toepasbaarheid.

Een wijziging van het bewustzijnsniveau is een aanduiding van arousal die anders is dan normaliter. Dit kan een gevolg zijn van een aantal factoren, waaronder veranderingen in het chemische milieu van de hersenen (door bijvoorbeeld vergif of andere bedwelmende stoffen), onvoldoende zuurstof, onvoldoende bloedstroom in de hersenen of een overmatige druk binnen de schedel (intracraniële druk). Langdurig bewustzijnsverlies wordt verstaan als een teken van een medische noodsituatie. Een tekort aan bewustzijnsniveau suggereert dat beide hersenhelften, of het reticulaire activerende systeem (waarvan de formatio reticularis een belangrijk onderdeel is), beschadigd zijn. Bewustzijnsverlies correleert ook met een toename van morbiditeit (ziektecijfer) en sterftecijfer. Het is daarom een belangrijke maatstaf voor de medische en neurologische status van een patiënt, de meeste bronnen beschouwen het bewustzijn dan ook als een van de vitale functies.

De schalen en termen om het bewustzijnsniveau te classificeren verschillen, maar over het algemeen geeft een vermindering van respons op stimuli een wijziging van het bewustzijnsniveau aan: 

Sinds het voorstel van René Descartes (1596-1650) voor het dualisme overheerste de algemene overeenstemming dat de ziel, geest, soms psyche of het bewustzijn, enkel een kwestie van religie of filosofie zou zijn. De wetenschap zou niet in staat zijn om het bewustzijn te verklaren omdat die zich buiten ruimte en tijd zou begeven. Decennialang is het bewustzijn als onderzoeksonderwerp vermeden door de meerderheid van de mainstream wetenschappers. De filosoof Gilbert Ryle kenmerkt het dualisme van René Descartes als een geest of spook in een machine, waarin mentale activiteit geen interactie kan hebben met fysieke activiteit en andersom, terwijl dat wel het geval is.

Een van de hoofdredenen was dat een fenomeen gedefinieerd in subjectieve termen niet goed bestudeerd kon worden met behulp van objectieve experimentele methoden. Sinds de jaren 80 zijn vooral neurowetenschappers en psychologen begonnen met een beweging die richting een wetenschap van het bewustzijn gaat. Er werd steeds meer experimenteel werk in boeken gepubliceerd en in wetenschappelijke tijdschriften samen met een aantal stichtingen of conferenties die regelmatig worden georganiseerd.

Het bewustzijn wordt tegenwoordig serieus onder de loep genomen door de wetenschap, dit is bijvoorbeeld in tegenstelling met het vitalisme en de energetische lichaamsvormen zoals chakra's, chi, energiebanen, marmapunten, reflexologiepunten en acupunctuurpunten. Want die worden in objectieve zin tenietgedaan door disciplines zoals; organische chemie, biochemie, moleculaire biologie, neurobiologie en neurofysiologie. Omdat deze velden er niet in geslaagd zijn om een dergelijke 'energiestroom' of 'vitale kracht' te ontdekken. Met als verklaring dat het de fysieke biologische en neurologische processen of activiteiten zijn, die in een bepaalde conditie kunnen resulteren als een mentale energie, vitaliteit of 'levenskracht' die door het bewustzijn als dusdanig wordt ervaren.

De moderne medische en psychologische onderzoeken over bewustzijn zijn gebaseerd op psychologische experimenten zoals in het onderzoek naar priming met behulp van subliminale boodschappen. Maar ook casestudies bestuderen veranderingen in het bewustzijn zoals bijvoorbeeld bij trauma, ziekte of drugsgebruik. Globaal bekeken zijn de wetenschappelijke benaderingen gebaseerd op twee kernbegrippen. De eerste identificeert bewustzijnsinhoud met de ervaringen die door (proef)personen worden gerapporteerd. De tweede maakt gebruik van een bewustzijnsconcept die ontwikkelt is door neurologen en andere medische professionals die zich bezighouden met patiënten die verstoord gedrag vertonen.

In beide gevallen is het uiteindelijke doel een techniekontwikkeling die het bewustzijn (van mensen en andere dieren) objectief kan beoordelen, om de onderliggende neurale en psychologische mechanismen te doorgronden. Met name de neurowetenschap en de cognitiewetenschap hebben er toe geleid dat de (neurale) correlaten van zelfbewustzijn en bewustzijn in toetsbare verklaringsmodellen worden opgesteld. 

Binnen de experimentele onderzoeken over bewustzijn ondervindt men moeilijkheden wegens het ontbreken van een algemeen aanvaarde operationele definitie. In de meeste onderzoeken worden mensen gebruikt die mondeling hun ervaring omschrijven, die observatie is dan vervolgens de inhoud van het bewustzijn. Dat is niet altijd consistent, want bijvoorbeeld wanneer proefpersonen aandachtig naar de Necker-kubus kijken veranderd het vooraanzicht of het perspectief, terwijl de stimulus hetzelfde blijft. Bij een specifieke vorm van priming (response priming) wordt het gedrag van proefpersonen duidelijk beïnvloed door de stimuli; waarvan zei zich niet bewust zijn. Het doel is om de relatie tussen het bewustzijn van stimuli en de effecten van die stimuli op hersenactiviteit en gedrag nader te verklaren. 
Mondeling verslag wordt over het algemeen beschouwd als de meest betrouwbare indicator van het bewustzijn, maar het brengt wel een aantal problemen met zich mee. Want wanneer mondelinge verslagen als observaties worden behandeld; ontstaat de mogelijkheid dat er fouten optreden. Het is vrij lastig omdat proefpersonen hun eigen ervaringen verkeerd kunnen omschrijven, daarnaast is het nog moeilijker om die fouten te achterhalen. Daniel Dennett pleit voor een aanpak die hij "heterofenomenologie" noemt. Waarmee het mondelinge verslag als een waar of onwaar verhaal wordt behandeld. Deze aanpak wordt echter niet op grote schaal aangenomen. 

Een ander probleem met mondelinge verslagen is dat het criterium zich beperkt tot mensen met een taalvaardigheid. Deze benadering kan niet worden ingezet om het bewustzijn te bestuderen van andere diersoorten, niet sprekende kinderen, of mensen met een vorm van hersenbeschadiging die spraak of taal belemmert. Een derde probleem is dat filosofen die de turingtest betwisten, het mondelinge verslag (in principe) geheel kunnen loskoppelen van het bewustzijn. Omdat de zogenaamde filosofische zombie gedetailleerde mondelinge verslagen zou kunnen doen over zijn 'bewustzijn', terwijl zijn werkelijke bewustzijn ontbreekt.

Het mondelinge verslag van bewustzijn wordt in de praktijk wel gezien als de gouden standaard, maar daarnaast wordt er ook andere criteria gebruikt. Bijvoorbeeld in de geneeskunde wordt het bewustzijn beoordeeld als een combinatie van verbaal gedrag, arousal, hersenactiviteit en doelgerichte beweging. De betrouwbaarheid van arousal en doelgerichte beweging als indicators voor het bewustzijn zijn omstreden. Omdat diverse studies aantonen dat doelbewuste gedragingen bij proefpersonen op verschillende manieren kunnen worden opgewekt zonder dat zij zich daar compleet bewust van zijn. Studies over de neurowetenschap van vrije wil hebben ook aangetoond dat de ervaringen die mensen beschrijven, wanneer zij zich doelbewust gedragen, soms niet overeenkomt met hun werkelijke gedragingen of met de opgenomen patronen van elektrische activiteit vanuit hun hersenen.

Een andere benadering wordt specifiek toegepast op de studie van het zelfbewustzijn, oftewel zelfherkenning; het vermogen om jezelf te onderscheiden van anderen. In 1970 ontwikkelde Gordon Gallup een operationele test voor het zelfbewustzijn, die bekend staat als de spiegeltest. De test onderzoekt of dieren in staat zijn om zichzelf te herkennen in de spiegel ten opzichte van andere dieren. Het klassieke voorbeeld betreft het plaatsen van een vlek op het voorhoofd van een individu, om dan vervolgens te kijken of zij de vlek verwijderen of tenminste aanraken. Daarmee geven de individuen aan of zij zichzelf herkennen in de spiegel. Dieren die met succes slagen voor deze test zijn: mensen ouder dan 18 maanden, chimpansees, tuimelaren, orka's, duiven, eksters en olifanten.

De neurowetenschap bestudeert het zenuwstelsel, die beschouwd wordt als de fysieke basis van de geest of het bewustzijn. Neurowetenschappers onderzoeken hoe biologische neurale netwerken vormen en fysiologisch samenwerken om mentale functies en inhouden te produceren zoals: reflexen, multisensorische integratie, motorische coördinatie, circadiaan ritme, emotionele reacties, leren en geheugen.

Er zijn diverse neurale theorieën in de neurowetenschap die het bewustzijn proberen te verklaren. Waarvan de meeste op een bepaalde manier betrekking hebben met de zogenaamde neurale correlaten van bewustzijn (NCC). Waarbij het gaat om een wederzijdse samenhang tussen hersenactiviteit en bewustzijnservaring. Het gaat daarbij om neurale verklaringsmodellen die uitleggen hoe, waar en waarom de correlaten kunnen bestaan. Een gangbare vraagstelling is hoeveel of welke neurale netwerken aanleiding kunnen geven om een bewuste ervaring te produceren.

Een zogenaamde 'locusbrug' ("bridge locus") is een hypothetische set van neuronen waarvan de activiteit de basis is van een bepaalde perceptie, die zonder die noodzakelijke en voldoende voorwaarde niet zal optreden. Niet alle geleerden geloven in een dergelijke brug, ze stellen dat hersenen dynamischer werken; dan bijvoorbeeld een noodzakelijke voorwaarde voor een bepaalde perceptie. De term wordt in het algemeen niet vaak gebruikt. 

De filosofie van de neurowetenschap is een interdisciplinair vakgebied, het betreft in de eerste plaats een toepassing van neurowetenschappelijke concepten ten aanzien van traditionele filosofische vragen. Bijvoorbeeld het verkennen van diverse mentale representatie theorieën en het opmaken van connectomen. Op de tweede plaats betreft het de fundamentele vraagstukken binnen de neurowetenschap zelf, dit wordt als onderscheiding ook wel neurofilosofie genoemd. Een voorbeeld hiervan is de indirectheid van de studies, men kan het karakter van mentale processen niet (rechtstreeks) meten. Hoewel het debat over de relatie tussen hersenen en bewustzijn open staat voor discussie, zijn de neurowetenschappen wel relevant voor de filosofie en vice versa.
Het ontdekken en beschrijven van neurale correlaten biedt geen (complete of eenduidige) theorie van het bewustzijn, er ontbreekt dan nog uitleg die aangeeft hoe bepaalde systemen (oorzakelijk) überhaupt iets kunnen ervaren. Maar het begrijpen van NCC kan een stap in de richting van een dergelijke theorie inhouden. De meeste neurobiologen gaan er vanuit dat de variabelen, die aanleiding geven tot het bewustzijn, zich bevinden in het neuronale niveau, gebaseerd op de klassieke natuurkunde. Daarnaast zijn er bewustzijnstheorieën die ook gebaseerd zijn op de moderne natuurkunde (lees hoofdstuk 'kwantummechanica' voor meer hierover).

Neurale modellen vanuit de klassieke natuurkunde beschrijven verschillende soorten neurale processen en eigenschappen, die gerelateerd zijn aan het bewustzijn. Met verschillende beeldvormingsapparatuur zoals elektro-encefalografie (EEG) en fMRI wordt er een samenhang aangetoond tussen hersenactiviteit en bewustzijnservaring. Er ontbreekt echter een oorzakelijk verband, vandaar dat het tegenwoordig een correlatie wordt genoemd. Op welke manier hersenenactiviteit daadwerkelijk het bewustzijn produceert is de grote vraag binnen de neurale onderzoeken. De neurale theorieën zijn enigszins allemaal verbonden (of overlappen) met elkaar.

Neurale oscillatie of synchronisatie is de ritmische of herhalende neurale activiteit in het centrale zenuwstelsel. Het zenuwweefsel kan op verschillende manieren oscillerende activiteit veroorzaken, die worden aangedreven door zowel interactie tussen neuronen als mechanismen binnenin neuronen. De macroscopische oscillaties, oftewel de hersengolven kunnen met behulp van EEG gedetecteerd worden. Sinds 1924 is het opnemen van hersengolven mogelijk gemaakt door de uitvinder van EEG; Hans Berger. Sindsdien zijn er tal van experimentele studies geweest, om bijvoorbeeld de functionele rol van neurale oscillatie te onderzoeken, maar er ontbreekt tegenwoordig (nog) een volledige gelijkvormige uitleg. De mogelijke functies zijn; de neurowetenschappelijke benadering van het bindingsprobleem, neurale codering (informatieoverdracht) en de centrale patroongeneratoren (type neuraal netwerk). 
Diverse oscillaties worden onderverdeelt in hersengolven, die ieder weer hun eigen frequentie hebben. Sinds de opkomst van digitale elektro-encefalografie is het mogelijk om gamma-golven op te nemen. Die gamma-golven hebben een frequentiebereik van 25 tot 80 hertz. In 1988 werd er voorgesteld dat meerdere neuronen (zonder rechtstreekse verbinding) synchroon kunnen oscilleren als hun receptieve veld wordt gestimuleerd. Het fenomeen werd door veel opvolgende experimenten gedemonstreerd, met name door Francis Crick (mede ontdekker van DNA) en neurowetenschapper Christof Koch. Beide beweerden in 1990 dat een synchroniserende oscillatie van 40 hertz causaal verband zou hebben met het (visuele) bewustzijn. Naderhand in 2003 bleek uit (hun eigen) onderzoek; dat 40-hertz-oscillatie op zich onvoldoende aanleiding geeft tot een bewustzijnservaring.
Aanvullend wordt er door de neurowetenschapper Rodolfo Llinás en zijn collega's voorgesteld dat het bewustzijn voortkomt vanuit zogenaamde thalamocorticale oscillatie (recurrent thalamo-cortical resonance); die hij overigens zelf heeft ontdekt. Dit is een waargenomen fenomeen van neurale oscillatie tussen de thalamus en de verschillende gebieden van de hersenschors. Waarin de ventrobasale specifieke (content) en de centrolaterale niet-specifieke (context) - oftewel de thalamocorticale systemen - op elkaar inwerken door synchroniserende oscillaties in gammafrequenties van 20 tot 50 Hertz. Dit verklaringsmodel stelt voor dat informatie vanuit het zintuigstelsel in de hersenen wordt geïntegreerd als een algehele waarneming.

Ook de resultaten van de neurowetenschapper Andreas K. Engel en zijn collega's demonstreerden het belang van neurale synchronisatie, vooral de gammagolven die perceptuele informatie verwerken. Met name dat temporele correlaties (synchronisaties) voor een binding van functies kunnen zorgen, die vervolgens kunnen resulteren in (samenhangende) zintuiglijke representaties. Engel richt zich ook op de implicaties die neurale synchronisatie studies teweegbrengen, om zodoende de neurale correlaten van bewustzijn beter te begrijpen. Daarnaast richt hij zich op neurodynamica, een studie die interactie tussen mechanische en fysiologische eigenschappen of gedragingen van het zenuwweefsel bestudeerd. Neurodynamica koppelt hij met enactivisme, die stelt dat cognitie ontstaat door middel van dynamische interactie van een waarnemend organisme samen met zijn milieu. Zodat hij vervolgens met die koppeling de grondslag kan onderzoeken van cognitie in de sensomotoriek, die motoriek en sensoriek (stimuli opdoen via zintuigen) met elkaar verbind.

Herintredende neurale circuits (neuraal netwerk) is een theorie afkomstig van Nobelprijswinnaar (1972) en (neuro)bioloog Gerald Edelman. Volgens hem worden bewuste belevingen veroorzaakt door herintredende of terugwaarts-projecterende circuits (reentry) in de hersenen. Dit houdt in dat een bepaald gebied, zoals de primaire visuele schors (voor verwerking van visuele prikkels), niet alleen informatie ontvangt uit de buitenwereld. Maar ook vanuit de hogere gebieden in de hersenen, waarbij vooral de terugwaarts-projecterende neuronen een rol spelen. Deze theorie sluit aan bij het idee dat waarnemen gepaard gaat met een categorisatie of toekenning van betekenis. Onze waarneming van bijvoorbeeld een gezicht bestaat niet alleen uit een verzameling van afzonderlijke kenmerken (zoals ogen, neus en een mond), maar ook uit een blij of droevig gezicht, of een bekend of onbekend gezicht. 

Vooral terugwaartse projecties vanuit de hogere gebieden in de hersenen dragen volgens Edelman bij aan een integratie en/of toekenning van betekenis of gevoelskleur aan de afzonderlijke kenmerken, dit is een mogelijke oplossing voor het bindingsprobleem. Ook bij neuralenetwerkonderzoeken spelen terugwaartse projecties een belangrijke rol, met name bij simulaties van functies zoals geheugen en waarneming. Overeenkomende theorieën stellen echter weer dat het bewustzijn niet een gevolg is van terugkoppelingen vanuit de hogere gebieden (naar de sensorische gebieden), maar dat het eerder tussenkoppelingen zijn van de hogere gebieden onderling. Een overeenkomende bewustzijnstheorie komt van Erich Harth, waarbij "de creatieve lus" een cyclus van zelfrefererende neurale activiteit voorstelt, bestaande uit terugkoppelingslussen tussen zintuigschakelaars, zoals het corpus geniculatum laterale voor visuele en auditieve waarneming.

Volgens de vooraanstaande cognitieve neurowetenschapper Michael Gazzaniga is het bewustzijn vooral geassocieerd met de linkerhersenhelft. Die functioneert als een soort hersenverteller; een zogenaamde interpretator. De interpretator probeert voortdurend de buitenwereld te begrijpen, en het gedrag samen te vatten en te interpreteren, zoals met een verantwoording afleggen. Daarbij kunnen ook fouten worden gemaakt zoals in het proces genaamd geheugenvervalsing. Bijvoorbeeld herinneringen worden gekoppeld aan gebeurtenissen die nooit echt hebben plaatsgevonden, er worden eventueel vergeten details in het geheugen (onterecht) aangevuld. In zijn baanbrekende gespleten breinstudies, liet Gazzaniga zien dat de rechterhersenhelft bewust was van het linkergezichtsveld en andersom. Met een laesie in de gezichtszenuw of in de primaire visuele cortex is een patiënt zich bewust van een scotoom (aangetast gezichtsveld). Echter met een laesie in de visuele associatieschors is de patiënt zich niet bewust van de scotoom. 

Daarom is het bewustzijn volgens Gazzaniga en andere neurowetenschappers een verspreid fenomeen. Die zich in verschillende gebieden van de hersenen voordoet, de interpretator is zich alleen bewust van de (genererende) binnenkomende informatie. Het wordt daarmee gezien als een emergentie van eigenschappen, die van moment tot moment 'strijden' om hun aandacht te verkrijgen. De winnaar komt vervolgens naar voren als het onderliggende neurale systeem voor de bewuste ervaring van het moment. Volgens Gazzaniga komt de subjectieve gewaarwording voornamelijk voort uit onze dominantere linkerhersenhelft, die met een 'meedogenloze' zoektocht fragmenten verwoord die in ons bewustzijn verschijnen.

Affectieve neurowetenschap is de studie over de neurale mechanismen van emoties, opgezet door Jaak Panksepp. Het is een interdisciplinair vakgebied die neurowetenschap combineert met de psychologische studie van persoonlijkheid, emotie en stemming. Emoties zijn gerelateerd aan de activiteit in verschillende hersengebieden, zoals: onze aandacht vestigen, gedragingen motiveren en vaststellen wat er gaande is.

Het periaqueductale grijs (PAG) in de hersenstam is een schakelcentrum; betrokken bij een aantal gedragingen, zoals de regulatie van hartslag en bloeddruk. Als er een laesie in het PAG zit dan treedt er bewustzijnsverlies op, deze observatie betekend niet dat het PAG het centrum is van bewustzijn, maar wel dat het PAG een cruciale rol speelt voor het bewustzijn.
Ook de cortex cingularis anterior (CCA) in de hersenen wordt geassocieerd met functies die samenhangen met bewuste ervaringen. Naast de autonome functies is CCA ook betrokken bij: stimulussubstitutie, besluitvormingstheorie, empathie, impulscontrole en emotie. Bijvoorbeeld bij het vertonen van korte emotionele video's aan vrouwelijke deelnemers is de activering in CCA hoger. Er zijn aanwijzingen dat het bewustzijn verband heeft met CCA, want wanneer reacties van proefpersonen niet overeenstemmen met de werkelijke situatie wordt er meer error-related negativity (ERN) aangemaakt. ERN wordt vlak na een foutieve reactie (of responsconflict) aangemaakt, maar vooral bij de bewustwording van tegenvallende prestaties of gebeurtenissen. 

Francis Crick identificeert een specifiek gedeelte in de CCA ("sulcus cinguli anterior") als een eventuele kandidaat en locatie voor de vrije wil van mensen. Crick baseert deze bevinding op scans van patiënten met laesies die hun gevoel van onafhankelijke wil lijken te belemmeren, zoals bij het alien-handsyndroom. Het syndroom kan optreden bij gespletenbreinpatiënten en wordt door sommige neurowetenschappers opgevat als een dual- of dubbelbewustzijn, waarbij het lijkt alsof er twee afzonderlijke bewustzijnen met elkaar concurreren. 

Bewustzijn na de dood is een gemeenschappelijk thema in de samenleving en de cultuur in het kader van een leven na de dood. Het wetenschappelijk onderzoek heeft aangetoond dat de geest of het bewustzijn nauw samenhangt met de fysiologische werking van de hersenen, die bij een defect resulteert in hersendood. Hoewel er wel veel mensen zijn; die in een vorm van leven na de dood geloven, wat vooral een kenmerk is binnen veel religies.

De neurowetenschap is een groot interdisciplinair vakgebied, gebaseerd op de veronderstelling dat al het gedrag en de cognitieve processen, die de geest vormen, hun oorsprong vinden in de structuur en de functie van het zenuwstelsel, met name in de hersenen. Volgens deze visie kan het bewustzijn of de geest beschouwd worden als een reeks van operaties, die uitgevoerd worden door de hersenen. Er zijn meerdere bewijsvormen die deze visie ondersteunen:

Bijvoorbeeld met behulp functionele neurografie kunnen hersenfuncties gemeten worden die correleren met bepaalde mentale toestanden of processen. Ook de correlatie tussen mentale (cognitieve) ontwikkeling en hersenenontwikkeling vertoond sterke overeenkomsten. Daarbij ontbreekt de causale rol (correlatie impliceert geen oorzakelijkheid), wat experimentele manipulatie vereist, die aangeeft dat beïnvloeding van hersenactiviteit het bewustzijn veranderd en vice versa. De twee meestvoorkomende methoden zijn: functieverlies-experimenten; waarbij de werking van een zenuwstelselgedeelte wordt verlaagt, uitgeschakeld of verwijderd, en functietoename-experimenten; waarbij de werking van het zenuwstelsel wordt verhoogd. Manipulaties van hersenactiviteit kunnen farmacologisch zijn; waarbij diverse geneesmiddelen interfereren met neurotransmissies, waardoor er veranderingen optreden in: perceptie, stemmingen, cognitie, gedrag; oftewel in het bewustzijn. Andere manipulaties zijn elektrische en magnetische stimulatie; waardoor perceptie en gedragingen ook veranderen. Of met optogenetica, waarmee neuronen gecontroleerd kunnen worden; die genetisch gevoelig zijn voor het licht. Ook bij hersenletsel of een laesie, zoals bij het specifieke geval van Phineas Gage, worden bewustzijnsveranderingen aangetoond, oftewel de afhankelijkheid van de hersenen.

Zogenaamde tegenargumenten komen vooral vanuit religieuze stromingen, die een immateriële ziel voorstellen. Er zijn ook atheïstische visies die een immaterieel bewustzijn voorstellen, die bestaat uit een bepaalde (onbekende) substantie. Deze visies zijn vaak gebaseerd op de ontbrekende overbrugging van de verklaringskloof; oftewel de missende link tussen fysiek en mentaal. Eventuele verklaringsvormen zijn het filosofische neutraal monisme, panpsychisme en het wetenschappelijke kwantumbewustzijn. Die visies stellen in bepaalde vormen, dat het bewustzijn (onderdeel van) een fundamentele substantie van het universum is. 

Dergelijke visies stellen bijvoorbeeld dat het bewustzijn niet geproduceerd wordt door de hersenen, maar ontvangen wordt door de hersenen, als een antenne die een signaal opvangt. Het lichaam functioneert dan als radio, die bij een defect wel 'overleden' kan zijn, maar het signaal blijft wel voortbestaan. Bewijsmateriaal hiervoor aanvoeren (of weerlegging) is vrijwel onmogelijk omdat het immaterieel zou zijn, dergelijke theorieën blijven daarom omstreden.

Volgens de huidige neurowetenschappelijke visie kan het bewustzijn geen hersendood overleven, het bewustzijn is dan onherstelbaar verloren. Een term die aangeduid wordt als de 'eeuwige vergetelheid' ("eternal oblivion"), oftewel het onbestaande; het niets, waarbij het bewustzijn definitief is beëindigt na het overlijden. Dat is voornamelijk gebaseerd op het ontbreken van bewijs voor een leven na de dood. Want in principe is absentie van bewijs; een bewijs voor absentie, maar de mogelijkheid van een leven of bewustzijn na de dood is daarmee nog niet volledig (absoluut) uitgesloten, waardoor onder andere de meningen verdeeld blijven over een leven na de dood.

De cognitiewetenschap onderzoekt de inhoud en de werking van cognitie. Het is een interdisciplinair vakgebied die psychologie, kunstmatige intelligentie, filosofie, neurowetenschap, taalkunde en antropologie met elkaar verbind. Het omvat het onderzoek over intelligentie en gedrag, met vooral de nadruk op informatieverwerking, zoals in: perceptie, taal, geheugen, aandacht, redeneren en emotie. Cognitiewetenschap wordt ook wel de wetenschappelijke studie van de geest genoemd. In tegenstelling tot de neurobiologische verklaringen van de neurale correlaten van bewustzijn, richten de cognitieve theorieën over het bewustzijn zich vooral op verklaringen die het verband tussen neurale activiteit en bewustzijn wel beschrijven. Dankzij het conceptualiseren van het bewustzijn kunnen de eigenschappen daarvan in kaart worden gebracht, zodoende kunnen er toetsbare voorspellingen worden opgemaakt.

Het meervoudige-versiesmodel van de filosoof Daniel Dennett is een fysicalistische theorie over het bewustzijn. Die gebaseerd is op het cognitivisme, waarmee het bewustzijn wordt gezien als een vorm van informatieverwerking. Centraal staat de afwijzing van het door hem bedachte Cartesiaans theater, die een enkele plek in de hersens aangeeft waarin alles samenkomt, waardoor het bewustzijn vervolgens ontstaat. Dennett beargumenteerd dat er niet een (enkele) bevoorrechte plaats is waar de werving van bewustzijn plaatsvindt, zoals met het Cartesiaans materialisme wel wordt beweert.

Volgens het model is er diverse sensorische invoer nodig voor een bepaalde gebeurtenis, vervolgens zijn er diverse interpretaties over die invoer. Die sensorische invoer komt aan in de hersenen, waar het verscheidende keren wordt geïnterpreteerd. Deze reeks van fragmenten geven aanleiding tot een bepaalde bewuste gebeurtenis, oftewel de zogenaamde 'meervoudige versies' veroorzaken dan een gelijkvormig verhaal. Wanneer de fragmenten zijn voltooid wordt het een gedraging; die niet meer 'in een theater' hoeft te wachten als een aparte presentatie daarvan. De theorie ontkent een duidelijke en eenduidige grens tussen bewuste ervaringen en fysieke verwerkingen. Volgens Dennett is het bewustzijn te vinden in de acties of stromingen van informatie, die over elkaar gaan van locatie tot locatie; in plaats van een 'enkelvoudige versie' of beschouwing van een bepaalde ervaring.

De globale werkruimte theorie (GWT) komt vanuit de functieleer en is ontworpen door de neurobioloog Bernard Baars. GWT stelt dat de bewuste cognitieve inhoud beschikbaar wordt gemaakt in een 'globale werkruimte' – voor verschillende cognitieve processen, zoals: aandacht, evaluatie, geheugen en verbale communicatie. Het concept van GWT stelt een corresponderende gebeurtenis voor, oftewel een; 'tijdelijke actieve subjectieve ervaring' in ons werkgeheugen. Daar wordt het innerlijke leven mee bedoelt, waarin we onszelf kunnen voorzien van visuele beelden (mentale beeldvorming) en verhalen (de interne monoloog).

Voor de duidelijkheid wordt de zogenaamde theater-metafoor gebruikt (zoals de rechter afbeelding ook aangeeft). In het 'theater van bewustzijn' schijnt een spotlicht bestaande uit selectieve aandacht op het podium. Het spotlicht onthult de inhoud van bewustzijn, waar acteurs komen en gaan, een speech geven en interactie met elkaar hebben (de bewustzijnsinhoud). Het publiek is niet verlicht, die zitten in het donker (het onbewuste) naar het toneelspel te kijken. Achter de schermen zit het bestuur en de toneelknechten, scenarioschrijvers, scène ontwerpers en dergelijke (de uitvoerende processen). Zij zorgen samen voor de zichtbare activiteiten in het spotlicht, maar ze zijn zelf onzichtbaar. Dit concept verschilt met het Cartesiaans theater omdat het niet gebaseerd is op 'iemand' die het theater bekijkt, dat is eerder het zelfbewustzijn, daarnaast speelt het zich niet allemaal af op dezelfde plaats, het verschilt in die opzichten van een homunculus.

De cognitieve neurowetenschapper Stanislas Dehaene ontwikkelde computationele modellen van het bewustzijn, gebaseerd op GWT, die ook wel; 'globale neurale werkruimte theorie' wordt genoemd. Om de neurale basis te onderzoeken heeft hij functionele neurografie experimenten uitgevoerd, waarin hersenactiviteiten ("attentional blink") werden opgenomen. Daaruit blijkt dat bewustwording van informatie een activatie verhoogt in de pariëtale en frontale hersengebieden.

Geïntegreerde informatie-theorie (IIT) is een opgezet raamwerk die de aard van het bewustzijn probeert te verklaren en te begrijpen. IIT is ontwikkeld door psychiater en neurowetenschapper Giulio Tononi van de universiteit van Wisconsin-Madison. De geïntegreerde informatie-theorie van bewustzijn probeert het bewustzijn of bewuste ervaring uit te leggen op het fundamentele niveau met behulp van de axiomatische methode. De theorie gaat uit van twee belangrijke stellingen over de aard van het bewustzijn: dat het bewustzijn informatie bevat van de betreffende ervaring, en dat informatieve onderdelen van een ervaring (qualia) integreren met elkaar.
In plaats van te beginnen met de fysieke principes die nodig zijn voor het bewustzijn, begint IIT met de ervaring zelf, oftewel het bewustzijn. De essentiële eigenschappen van bewustzijn (de axioma's) worden eerst geïdentificeerd, om vervolgens te concluderen wat voor soort eigenschappen de fysische systemen (de postulaten) moeten hebben.

De axioma's zijn gekozen aan de hand van een criterium, namelijk: het gaat over ervaring zelf (als geheel), die is evident aanwezig; dus dat vereist geen bewijs, het gaat om de essentie dus het moet gelden voor alle soorten ervaringen, het moet een complete beschrijving zijn zonder vergeten eigenschappen, het moet consistent zijn zodat er geen contradicties onderling kunnen ontstaan, en ze moeten onafhankelijk zijn; zodat ze niet van elkaar afgeleid kunnen worden. Aan de hand van dat criterium zijn de axioma's van IIT: intrinsiek bestaan, compositie, informatie, integratie en exclusie. De axioma's kan men aannemen als vanzelfsprekende waarheden, verkregen door middel van introspectie (zelfonderzoek).

Vervolgens stelt IIT dat er voor elke essentiële eigenschap van ervaring; een causale eigenschap is van een fysiek substraat, oftewel een postulaat. Het is vrij opmerkelijk, in vergelijking met andere bewustzijnstheorieën, dat de postulaten een gevolgtrekking zijn van fenomenologie naar natuurkunde; in plaats van andersom. Dit is omdat IIT ervan uit gaat dat het bewustzijn en de axioma's daarvan daadwerkelijk bestaan, terwijl de fysieke substraten vermoedens of voorspellingen zijn, vanuit het bewustzijn gecreëerd. IIT verbindt de axioma's met de verantwoordelijke postulaten, die ook in wiskundige vorm worden weergegeven, waarin phi (Φ) staat voor de geïntegreerde informatie.

In een geüpdatete versie van IIT (3.0) worden vijf axioma's met hun postulaten in een overzicht vastgesteld:

De hogere orde theorie (HOT) van bewustzijn stelt dat het bewustzijn bestaat in percepties, gedachten of overtuigingen vanuit een lagere of eerste mentale functie. HOT probeert de kenmerkende eigenschappen van het bewustzijn te verklaren als een verband tussen de bewuste toestand in kwestie en een hogere orde met een bepaalde representatie daarover, zoals een perceptie of gedachte. Vooral het fenomenele bewustzijn is vermoedelijk een representatie door een hogere orde vanuit een (quasi) perceptuele inhoud, zoals bijvoorbeeld een mentale beeldvorming. Hogere orde theorieën onderscheiden zich van andere cognitieve bewustzijnstheorieën, omdat die alleen een eerste orde van mentaliteit omschrijven, bestaande uit bepaalde soorten die het bewustzijn vormen. HOT houdt ook rekening met het verschil tussen een onbewuste (lagere orde) en een bewuste (hogere orde) hersenverwerking. Beide soorten mentale verwerkingen betreffen een verandering van een eerste orde, volgens HOT is datgene wat cognitie bewust maakt; een hogere orde observatie van een eerste orde verwerking. In termen van de neurowetenschap is HOT gerelateerd aan de verbinding tussen het eerste zintuigstelsel, zoals in de occipitale kwab, en de hogere orde representaties, zoals in de pariëtale kwab. Bijvoorbeeld bij visuele waarneming wordt onderscheid gemaakt tussen een vroegere onbewuste waarneming en een latere bewuste waarneming. Er zijn verder diverse types van de hogere orde theorie, die ieder hun eigen eigenschappen van de lagere- en hogere orde beschrijven. De hogere orde theorieën zijn ontstaan in de filosofie, maar krijgen ook ondersteuning vanuit de wetenschap.

Er zijn overigens diverse andere cognitieve theorieën met overeenkomsten, zoals: "Attended Intermediate-level Representation theory" (AIR) van Jesse Prinz, "self-model theory of subjectivity" (SMT) van Thomas Metzinger en "prediction error minimization" (PEM) van Jacob Hohwy. Een bevredigende wetenschappelijke theorie van bewustzijn vereist een specificatie van gedetailleerde mechanistische modellen. Tegenwoordig is er echter geen model van bewustzijn; die voldoende of volledig rekening lijkt te houden met de multidimensionale eigenschappen van een bewuste ervaring. Hoewel sommige van deze modellen bekendheid hebben opgedaan en aansluiten op neurobiologische bevindingen, bestaat er ook kritiek op de cognitieve concepten. Er is bovendien nog niet een definitief model, of fundament die als algemeen aanvaard wordt beschouwd.

Bewustzijn is waarschijnlijk een geëvolueerde adaptatie, omdat het voldoet aan bepaalde criteria geformuleerd door George C. Williams, zoals: complexiteit, functionaliteit en het is klaarblijkelijk een eigenschap die de fitness verhoogt. Het is moeilijk om te achterhalen wanneer in de loop van de evolutie het bewustzijn precies is ontstaan. 

Er is bijvoorbeeld aangevoerd dat bewustzijn is ontstaan met de eerste mensen, met de eerste zoogdieren, met de eerste zoogdieren en de vogels of met de eerste reptielen. Andere auteurs dateren de oorsprong van bewustzijn samen met de eerste dieren met een zenuwstelsel, of met de eerste gewervelden in het cambrium, meer dan 500 miljoen jaar geleden. Ook wordt de bewering gedaan dat iedere vorm van leven een bewustzijn heeft, of zelfs dat het bewustzijn een fundamenteel onderdeel van het universum is. 

Donald Griffin stelt dat het bewustzijn geleidelijk is geëvolueerd. Elk mogelijk scenario roept daarnaast ook de vraag op wat de overlevingswaarde van het bewustzijn is. John Eccles stelt dat de bijzondere fysieke anatomische adaptaties van de hersenschors in zoogdieren de aanleiding gaven tot het bewustzijn. In tegenstelling betogen anderen dat het bewustzijn veel primitiever is, die evolueerde omdat het interactie-vermogen zowel met omgeving als op sociaal gebied verbetert wordt. Als een energiebesparend gereedschap, in plaats van alleen een lichamelijke energieverspilling. 

Daniel Povinelli suggereert dat het bewustzijn is geëvolueerd in de grotere apen, die rekening moesten houden met hun eigen lichaamsmassa ten opzichte van de draagkracht van boomtakken. Daarmee in overeenstemming demonstreerde Gordon Gallup dat bonobo's, chimpansees en orang-oetans met de spiegeltest een zelfbewustzijn aantonen, terwijl gorilla's van de grond en de kleinere apen dat niet vertonen. Aangezien andere takken van diersoorten zoals eksters en duiven ook slagen voor de test, is het zelfbewustzijn een voorbeeld van convergente evolutie. Men dacht voorheen dat zelfherkenning ontstond in de neocortex van de hersenen, maar die is afwezig in vogels.

Filosofen zoals Jerry Fodor veronderstellen dat kennis het doel is van perceptie (waarneming), maar evolutionair psychologen stellen dat het primaire doel van perceptie eerder een actiebegeleiding is. Meer dan de helft van de hersenverwerking wordt besteed aan het verwerken van sensorische informatie. Daarnaast verbruiken de hersenen een kwart van de totale stofwisseling, dus de zintuigen moesten wel uitzonderlijke voordelen bieden aan de verhoging van fitness. Het grote voordeel van perceptie is een weerspiegeling verkrijgen van de wereld; door middel van nuttige stimuli of informatie opdoen via de zintuigen.

De evolutionaire geschiedenis van het menselijke bewustzijn (of de geest) hangt nauw samen met de evolutie van menselijke; intelligentie, hersenen, emoties, moraliteit en taal. De tijdslijn van de menselijke evolutie begon ongeveer 7 tot 5 miljoen jaar geleden met de Hominini-afsplitsing van de nu nog levende geslachten; "Pan" (chimpansees) en "Homo" (mensen). Kenmerken van menselijke evolutie zijn bijvoorbeeld empathie, theory of mind, rouw, ritueel, taal, en gereedschap. Deze kenmerken komen ook voor bij andere zoogdieren, zoals: mensapen, olifanten en sommige walvisachtigen, alleen dan minder geavanceerd.

De bewustzijnstheorie van de erkende neurowetenschapper en neuroloog António Rosa Damásio bestaat uit drie lagen, die gebaseerd zijn op een hiërarchie van fasen, waarbij elke fase zich voortzet vanuit de voorgaande. De eerste fase is het basisprincipe van een organisme en wordt de protozelf genoemd, opvolgend komt de kernzelf en ten slotte de autobiografische zelf. De protozelf is het samenhangende geheel van de neurale patronen; die van moment tot moment alleen de (onbewuste) fysieke toestand van een organisme weergeeft. De daarbij benodigde hersengebieden zijn: de hypothalamus; die de homeostase controleert, de hersenstam; waarvan de kernen (nuclei) diverse lichaamssignalen verwerken, en de insula; die gekoppeld is aan emoties. Die emoties zijn onbewuste lichamelijke reacties op interne of externe gebeurtenissen. 

De volgende fase is het kernzelf, of het kernbewustzijn, het organisme wordt hierbij voorzien van een zelfgevoel in het moment. De processen die in de hersenen de toestanden van het lichaam regulieren en representeren worden dan bewust. Deze vorm van bewustzijn is wel vrij primitief en beschrijft alleen een onmiddellijke ervaring, zoals met een plotselinge beleving van pijn of genot. De derde stap is het autobiografische- zelf, of bewustzijn. Deze organismen hebben een identiteit, een ontwikkelt zelfbesef en een geheugen. Een vergelijkende omschrijving is die van Piet Vroon, die spreekt van een reptielenbrein, een zoogdierenbrein en een mensenbrein. Naast het evolutionaire perspectief en een enkele belevenis, kan Damasio's verklaringsmodel ook toegepast worden op een levensontwikkeling van een individueel organisme.

Neuraal Darwinisme, of neurale groepsselectie, is een grootschalige theorie van de hersenfuncties, opgesteld door Gerald Edelman. De theorie bestaat uit drie grote delen, waarvan het derde deel (herintredende circuits) is omschreven in een hoofdstuk onder neurowetenschap. 

Met de andere twee delen maakt Edelman een onderscheid tussen primair en secundair bewustzijn:


De theorie focust zich op twee verschillende zenuwstelsel organisaties: enerzijds de hersenstam en het limbisch systeem en anderzijds de thalamus en de cortex cerebri. De hersenstam en het limbische systeem zorgen voor de essentiële lichaamsfuncties en overleving. Terwijl het thalamocorticale systeem signalen ontvangt van de sensorische receptoren, die signalen verstuurt naar de spieren, zoals die van armen en benen. De theorie stelt dat de verbinding van deze twee systemen dieren heeft geholpen tijdens de evolutie om (extra) adaptief gedrag aan te leren. Andere wetenschappers suggereren echter dat het primaire bewustzijn is voortgekomen vanuit het autonome zenuwstelsel in de hersenen. Dat wil zeggen; dat de evoltionaire oorsprong afkomstig zou zijn vanuit sensaties en primaire emoties; die voortvloeien uit sensoren en receptoren, zowel inwendig als uitwendig. Die signaleren of het welzijn van een dier direct wordt bedreigt, door bijvoorbeeld: zuurstofgebrek, dorst, honger, pijn of extreme temperatuurverandering. Dit is gebaseerd op neurologische gegevens, waaruit blijkt dat de thalamus, hippocapmpus, orbitofrontale cortex, insula en de middenhersenen daarbij betrokken zijn.

Hoewel dieren met primair bewustzijn wel een langetermijngeheugen hebben missen ze een uitdrukkelijke interpretatie. In het beste geval kunnen zij alleen in het moment dealen met de rechtstreekse plaats van handeling. Hoewel ze daarmee nog wel een voordeel hebben ten opzichte van dieren zonder die capaciteit, bracht de evolutie daarnaast een toenemende complexiteit voort in het bewustzijn, die met name bij zoogdieren voorkomt. Dieren met die complexiteit hebben het zogenaamde secundaire bewustzijn. Secondair bewustzijn wordt waargenomen bij dieren met semantische mogelijkheden, zoals bij de vier mensachtigen. De rijkste vorm is aanwezig bij de menselijke soort, die is uniek want het is een complexere vorm van communicatie (taal) die bestaat uit semantiek en syntaxis.

Er wordt ook nagegaan hoe de onderliggende neurale mechanismen van het primaire bewustzijn tijdens de evolutie zijn ontstaan en behouden. Er wordt voorgesteld dat ergens rond de divergentie van reptielen naar zoogdieren en vogels, de embryonale ontwikkeling voor een groot aantal nieuwe onderlinge neurale connecties zorgde. Op die manier werd er een rijkere 'herintredende' activiteit toegelaten tussen de meer achterste hersensystemen, voor het uitvoeren van perceptuele categorisatie, en de meer voorste hersensystemen, die verantwoordelijk zijn voor het 'waarde-categoriegeheugen'; oftewel herinneringen. Het vermogen van een dier om zijn huidige hoedanigheid te relateren aan zijn eigen (geleerde) voorgeschiedenis levert een evolutionair voordeel op. In latere evolutionaire tijdperken verschenen er meer 'herintredende circuits' die semantische en taalkundige uitvoering koppelde met categorische- en conceptuele geheugensystemen. Die ontwikkeling van het primaire bewustzijn veroorzaakte de evolutionaire opkomst van het secondaire bewustzijn.

Modulariteit van de geest is het idee dat de geest of het bewustzijn, (gedeeltelijk) is samengesteld uit aangeboren neurale structuren of modules die afzonderlijke en vastgestelde evolutionaire ontwikkelingsfuncties hebben. Bijvoorbeeld bij een specifieke vorm van agnosie genaamd prosopagnosie is het fusiform aangezichtshersengebied beschadigd, waardoor men niet in staat is om gezichten te herkennen. Deze specifieke taak zou volgens de evolutionaire psychologie aangeduid kunnen worden als een zogenaamde gezichtsherkenningsmodule. Andere voorbeelden van (cognitieve) modules van de geest (vergelijkbaar met apps op een smartphone) zijn bijvoorbeeld: opvoeding, vriendschappen, partnerkeuze, voedselkeuze, taal, moralistisch oordelen etc. Dit standpunt wordt ook wel domeinspecifiek (of aangeboren kennis) genoemd; omdat de geestelijke vermogens worden gedifferentieerd op basis van specificiteit, oftewel het domein. Daarbij zijn ze enigszins genetisch bepaalt of vooropgezet, ze worden geassocieerd met specifieke neurologische structuren in de hersenen. Het is een uitgebreide en modernere vorm van frenologie, vooral Jerry Fodor en Noam Chomsky hebben het idee van domeinspecifieke modulariteit van de geest doen herleven. Daarnaast staat het idee van modulariteit van de geest die stelt dat mentale processen interacties zijn tussen niet-domeinspecifieke faculteiten in de hersenen, zoals; geheugen, verbeelding, oordelen en waarneming. Beide visies onderling worden soms ook wel aangeduid als het nature-nurture-debat. Volgens de evolutionaire psychologie bestaat de menselijke psychologie uit psychologische adaptatie als gevolg van selectiedruk; ten opzichte van tabula rasa, want die stelt in principe dat psychische of mentale genetische erfelijkheid niet bestaat, met als verklaring dat ieder bewustzijn of geest 'schoon' of 'onbeschreven' begint; na zijn geboorte.

Memetica is de studie van mentale inhoud gebaseerd op de principes van evolutie(biologie), ten opzichte van genetica. In vergelijking met genen gaat het hierbij om de overdracht van memen die van persoon tot persoon overgaan. Een meme bestaat uit informatieve inhoud of een idee, die zich verspreidt door mensen in sociale netwerken. Ze worden overgedragen door: spraak, schrift, gebaren, apparatuur of andere manieren van nabootsing, aanleren of culturele overdracht. Een meme, zoals een geloof of stelling; kan 'gehost' worden in het bewustzijn van één of meerde individuen, waarna de meme zichzelf kan reproduceren van persoon tot persoon. Voorstanders van het concept noemen meer meme-eigenschappen, in analogie met de evolutie van genen, zoals: natuurlijke selectie, mutatie, genetische variatie, competitie en erfelijkheid. Die ieder het reproductieve succes van de meme beïnvloeden. Voortplantende memes die minder vruchtbaar zijn kunnen uitsterven, terwijl anderen overleven, 'gestorven' memes kunnen echter ook weer tot leven komen; wanneer er weer genoeg belangstelling voor is. Het succes van een meme hoeft overigens niks te zeggen over een bepaalde meerwaarde, want memes kunnen populair zijn maar tegelijkertijd ook onethisch; zoals bij terrorisme, of onwetend zoals bij pseudowetenschap, of onzinnig zoals bij sommige internetmemes. Vooral bij culturele memen is de kwaliteit vaak subjectief en een kwestie van smaak. Volgens Richard Dawkins, de bedenker van het concept, kunnen memen ook samenwerken, zoals religies die het idee delen van een leven na de dood, dergelijke samenklontering van memen noemt hij memencomplexen.

Er zijn ook natuurkundige theorieën van bewustzijn die een stap verder gaan dan de (standaard) cognitieve en neurale verklaringsmodellen. Het gaat om een groep van hypothesen die onder de noemer kwantumgeest of kwantumbewustzijn vallen. Volgens deze theorieën kan de basis van het bewustzijn niet verklaart worden binnen het kader van de klassieke natuurkunde. Zij stellen dat verschijnselen binnen de kwantummechanica zoals; kwantumverstrengeling en superpositie een belangrijke rol spelen in de hersenfuncties; die wellicht de basis van het bewustzijn kunnen verklaren. De voorstanders van het kwantumbewustzijn stellen dat het alternatieve en contra-intuïtieve karakter van kwantummechanica nodig is, om zodoende obstakels binnen de andere bewustzijnstheorieën te overbruggen. Binnen het onderzoek houdt men zich bezig met bepaalde kwesties, zoals de significantie van kwantummechanica binnen; het bewustzijnsonderzoek, de biologie of het zenuwstelsel, maar ook of de oorzaken van psychiatrische stoornissen verklaart kunnen worden als kwantumfysieke veranderingen. 

Eugene Wigner ontwikkelde het idee dat kwantummechanica iets heeft te maken met de werking van de geest of het bewustzijn. Hij stelde dat het ineenstorten van de golffunctie wordt veroorzaakt vanwege de interactie met het bewustzijn, bekend als de Von Neumann–Wigner interpretatie. Andere hedendaagse natuurkundigen en filosofen zijn van mening dat dergelijke argumenten niet overtuigend zijn. Victor Stenger kenmerkt het kwantumbewustzijn als een mythe, zonder een wetenschappelijke basis, die tussen het rijtje van goden, eenhoorns en draken thuishoort. Hoewel dergelijke theorieën vaak omstreden zijn en door sceptici worden afgewezen, als kwantummystiek, zijn er een aantal die door vooraanstaande wetenschappers worden voortgezet.

David Bohm is een prominent theoretisch natuurkundige, die kwantumtheorie en relativiteitstheorie bekijkt als tegenstrijdigheden van elkaar, die een meer fundamenteler niveau impliceren van het universum. Oftewel een verwijzing naar een diepere theorie, die hij formuleerde als een kwantumveldentheorie. Dit fundamenteler niveau wordt voorgesteld om het onverdeelde geheel te vertegenwoordigen, met een impliciete orde waaruit een expliciete orde kan voortkomen, die wij vervolgens kunnen ervaren. Impliciete en expliciete orde zijn twee verschillende beschrijvingen van hetzelfde fenomeen, of aspect van de realiteit, oftewel een dubbel-aspecttheorie. Zijn voorgestelde impliciete orde geldt zowel voor materie als bewustzijn, die de relatie tussen beiden zou kunnen verklaren. Hij ziet bewustzijn en materie als projecties in onze expliciete orde van een onderliggende impliciete orde. Hij stelt; wanneer we materie observeren; zien we in principe niks wat ons helpt om bewustzijn te begrijpen. 

Hij nam de ervaring van luisteren naar muziek als voorbeeld. Stellend dat het gevoel van beweging en verandering, die deel uitmaken van een muziekervaring, afkomstig zijn van het bijeenhouden van het directe verleden en heden in de hersenen. Muzieknoten uit het verleden zijn eerder transformaties, in plaats van herinneringen; oftewel de muzieknoten die impliciet in het directe verleden waren, worden expliciet in het heden. Bohm zag de bewegingen, veranderingen of stromingen die samenhangen met ervaringen; als een manifestatie vanuit de impliciete orde, oftewel dat het bewustzijn (de expliciete orde) tevoorschijn komt vanuit de impliciete orde. Hij claimt dat het werk over baby's van psycholoog Jean Piaget daar bewijs van levert. Volgens Bohm laten deze studies zien dat jonge kinderen leren over tijd en ruimte; omdat ze al een ingebouwd of 'vastgelegd' begrip van beweging hebben; als (expliciet) onderdeel van de impliciete orde. Hij vergelijkt 'vastgelegd' met de theorie van Noam Chomsky, die stelt dat spraakleer is 'vastgelegd' in menselijke hersenen. Verder heeft Bohm geen voorstel gedaan hoe zijn theorie gefalsificeerd kan worden, door middel van bijvoorbeeld een specifiek neuraal netwerk aan te wijzen.

De holonomische hersentheorie of kwantumholografie is in eerste instantie door Karl Pribram ontwikkeld, later is de theorie in samenwerking met David Bohm verder uitgewerkt. Het is een model van menselijke cognitie en (kwantum)bewustzijn die de hersenen beschrijft als een holografisch opslagnetwerk. Pribram stelt dat de benodigde processen; de elektrische oscillaties in dendritische webben zijn, wat verschilt van de algemeen bekende actiepotentialen in de axonen en de synapsen. Die oscillaties zijn golven die interferentiepatronen creëren waarmee het geheugen van nature wordt gecodeerd, die patronen kunnen geanalyseerd worden met de fouriertransformatie. Pribram en anderen veronderstellen dat de overeenkomsten van de hersenprocessen, met de opslag van gegevens in een hologram; ook geanalyseerd kunnen worden met dezelfde fouriertransformatie. 

In een hologram kan elk gedeelte met voldoende ruimte het geheel van de opgeslagen informatie bevatten. In de theorie is elk gedeelte van een langetermijngeheugen eveneens verdeeld over een dendritische as, zodat elk deel van het dendritische netwerk alle opgeslagen informatie van het gehele netwerk bevat. Dit model staat voor een aantal belangrijke aspecten van het menselijke bewustzijn. Waaronder het snelle associatieve geheugen, die verbindingen mogelijk maakt tussen verschillende delen met de opgeslagen informatie en de non-lokaliteit van geheugenopslag. Want een specifieke herinnering wordt niet opgeslagen op een specifieke locatie, zoals in een enkele neuron.

Een analogie hiervoor is het ontvangstgedeelte van een radio-antenne. Waarbij ieder gedeelte van de antenne toegang kan krijgen tot alle kanalen, het is vergelijkbaar met hoe de gehele informatie van een hologram is opgenomen in een onderdeel. Volgens de holonomische hersentheorie worden herinneringen opgeslagen in bepaalde algemene regio's, maar non-lokaal binnen deze regio's. Hierdoor kunnen de hersenen hun functie en geheugen behouden zelfs bij beschadiging. Het geheugen is pas beschadigt of verloren wanneer er geen enkel onderdeel groot genoeg meer is om het geheel te onthouden. Dat kan ook verklaren waarom sommige mensen hun intelligentie kunnen behouden, terwijl er grote tot halve delen van hun hersenen missen, ook bij diverse kruissneden in de hersenen gaat het geheugen vaak niet verloren.

Pribram stelt voor dat de neurale hologrammen worden gevormd door de diffractiepatronen van oscillerende elektrische golven in de cortex. Het is tevens belangrijk om een verschil aan te duiden tussen het idee van holonomische- en holografische hersenen. Pribram suggereert niet dat de hersenen functioneren als een enkele hologram. Integendeel, want de golven binnenin kleinere neurale netwerken creëren gelokaliseerde hologrammen in de grotere hersenfuncties, die patch van holografie wordt holonomie genoemd. Een holografisch model kan ook rekening houden met bepaalde geheugenfuncties, terwijl traditionele modellen dat niet (goed) kunnen, zoals het vroege verzadigingspunt van geheugen in het Hopfield-netwerk, want die kan resulteren in een behoorlijke vertraging of onbetrouwbaarheid. Anderzijds hebben holografische geheugenmodellen veel grotere (theoretische) opslagcapaciteit. De modellen kunnen diverse functies aantonen, zoals het associatieve geheugen, het opslaan van complexe connecties tussen verschillende concepten, maar ook het terughalen van 'vergeten' dingen, die lossy-gecomprimeerd zijn opgeslagen.

De wiskundige natuurkundige Roger Penrose en de anesthesioloog Stuart Hameroff werken samen aan een theorie genaamd; georkestreerde objectieve reductie (Orch-OR). Het is een ruime combinatie van diverse benaderingen en disciplines, zoals: moleculaire biologie, neurowetenschap, kwantumfysica, farmacologie, filosofie, kwantuminformatie (qubits) en aspecten van kwantumgravitatie. Orch-OR is een hypothese waarbij het bewustzijn in de hersenen afkomstig is vanuit de processen binnenin neuronen. Daartegenover staat de conventionele opvatting, die stelt dat het bewustzijn ontstaat door de verbindingen tussen neuronen. De objectieve reductie (OR) stelt dat het ineenstorten van de golffunctie wordt veroorzaakt zonder invloed van observatie. In tegenstelling met de kopenhaagse interpretatie, waarbij het observeren niet geheel los staat van de ineenstorting. 

OR wordt georkestreerd door non-computable kwantumberekeningen, uitgevoerd door qubits die collectief gevormd worden in de moleculaire structuren van de microtubuli in de hersenen. De qubits zijn gebaseerd op oscillerende dipolen, die superpositionele resonerende ringen vormen in de helixvormige banen van de microtubulus. De oscillaties zijn elektrisch, door de ladingsscheiding vanuit londonkracht, of magnetisch (meest gunstig), door elektronspin en mogelijk door kernspin; want die blijven langer geïsoleerd en komen voor in de frequentiegebieden: gigahertz, megahertz en kilohertz. Orkestratie verwijst naar het hypothetische proces van microtubuli geassocieerde eiwitten (MAP), die de reductie van qubittoestanden orkestreren door de ruimtetijd-scheiding van hun superpositionele toestand te wijzigen. Uiteindelijk stelt Orch-OR dat het bewustzijn een proces in de structuur van het universum is; verbonden met de hersenen via kwantumberekeningen in de microtubuli.

Roger Penrose zijn argument vloeit voort uit de onvolledigheidsstellingen van Gödel. Penrose stelt dat een formeel systeem zijn eigen inconsistentie niet kan bewijzen, terwijl de onbewijsbare resultaten van Gödel wel bewezen kunnen worden door menselijke wiskundigen. Hij gebruikte deze vergelijking, om aan te geven dat menselijke wiskundigen geen systemen van formeel bewijs zijn; die lopen op een computable algoritme. Schaakcomputers kunnen mensen tegenwoordig wel verslaan, maar hebben daarentegen totaal geen begrip van waar ze mee bezig zijn. Penrose stelt een nieuwe vorm van de interpretatie van de kwantummechanica voor (de Penrose interpretatie); vanwege de willekeur in een aantal andere interpretaties. Hij stelt dat elke kwantum superpositie zijn eigen gedeelte van ruimtetijd heeft, die onstabiel worden en ineenstorten zodra ze worden gescheiden door meer dan één plancklengte. Penrose suggereert dat objectieve reductie juist geen willekeur of algoritmische werking vertegenwoordigd, maar een non-computable invloed in de ruimtetijd geometrie. Waar eerst wiskundige inzichten uit voortkwamen, vervolgens met een theoretische uitbreiding, werd daar het bewustzijn van afgeleid. 

Stuart Hameroff heeft na het lezen van Roger Penrose zijn boek ("The Emperor's New Mind") contact met Penrose opgenomen. De theorie van objectieve reductie, als een essentiële voorwaarde voor het bewustzijn, had in principe nog een biologische fundatie nodig. Stuart Hameroff leverde een hypothese die stelt dat de microtubuli in de dendrieten van neuronen geschikte gastheren zijn voor bepaalde kwantumgedragingen. Microtubuli zijn buisvormig en onderdeel van het cytoskelet, opgebouwd uit tubulinedimeren (eiwitten). Hameroff stelt dat neuronen in principe nog te groot zijn om bewustzijn als eigenschap te huisvesten. Hij geeft daarbij het voorbeeld van een pantoffeldiertje, die geen zenuwstelsel met neuronen heeft, maar toch in staat is om te zwemmen, te vluchten voor vijanden, seks te hebben en voedsel te vinden. Zowel tastzin als motoriek gebeurt door middel van trilharen, die ook zijn opgebouwd uit microtubuli. Het buigen van de trilharen en de signalering gebeurt door motoreiwitten, genaamd dyneïne en kinesine. Hetzelfde proces vindt ook plaats in de dendrieten van neuronen in de hersenen. Het zogenaamde tau-eiwit geeft aan door welke dendrieten de motoreiwitten moeten gaan, daarnaast functioneren ze ook als versteviging. De tau-eiwitten vestigen of coderen zich op bepaalde plekken op de microtubuli, wat een mogelijke biologische verklaring van het geheugen en leren zou kunnen inhouden. Bij de ziekte van Alzheimer is er bijvoorbeeld een tekort aan tau-eiwit waardoor microtubuli afbreken en de signalering binnen dendrieten wegvalt.
De theorie ziet microtubuli als een (gevoelsmatige) voorganger van het (organiserende) zenuwstelsel, die samen met de hersenen later ontwikkelde in de loop van evolutie. Daarnaast stelt Orch-OR dat de oorsprong van het leven vanuit het levenloze is ontstaan, in de zogenaamde oersoep. Net zoals het Miller-Urey-experiment aantoont kunnen (amfifiel) biomoleculen onder bepaalde omstandigheden ontstaan. Die moleculen kunnen micelstructuren (voorlopers van proteïnen) vormen, totdat een juiste sequentie zich positief voordoet, als een goed (OR)gevoel of 'protobewustzijn'. Vervolgens wordt die feedback aan de biologische structuur meegegeven; om zodoende het genot of een goed gevoel verder te optimaliseren. Volgens de theorie is een goed gevoel of genot de drijvende kracht van evolutie, als motivatie voor de 'zelfzuchtige genen'. 

De Orch-OR theorie wordt behoorlijk bekritiseerd door wiskundigen, filosofen en wetenschappers. Voornamelijk vanwege de perifere veronderstellingen, zij verzoeken de auteurs daarom ook om herziening, oftewel een verdere uitwerking van de theorie, met daarbij vooral de basishypothese te behouden. 

Bevestiging van de theorie komt van Anirban Bandyopadhyay, die met behulp van nanotechnologie en spectroscopie, kwantumtrillingen in microtubuli kan opnemen en weergeven. Daaropvolgend komt een studie met de werking van transcranieel pulserend ultrageluid (echografie), waardoor amyloïde plaques afbreken, maar ook geheugenfuncties van muizen met de ziekte van Alzheimer worden daardoor verbetert.

De elektromagnetische theorieën (EM) van het bewustzijn stellen voor dat het bewustzijn opgevat kan worden als een elektromagnetisch verschijnsel. Elektromagnetische veldtheorieën stellen voor dat het bewustzijn ontstaat; wanneer de hersenen een elektromagnetisch veld produceren met specifieke eigenschappen. Een aantal EM theorieën van bewustzijn zijn ook kwantumbewustzijnstheorie, zoals quantumbreindynamica (QBD), die de hersenfuncties uitleggen binnen het kader van de kwantumveldentheorie. EM theorieën worden bijvoorbeeld voorgesteld door Susan Pockett en Johnjoe McFadden, die door anderen zoals William Uttal weer worden bekritiseert.

Het uitgangspunt van Pockett en McFadden is wanneer er een neuron wordt afgevuurd om een actiepotentiaal te genereren, die resulteert in een postsynaptisch potentiaal in de opvolgende neuron, zodat er gelijktijdig een verstoring in het omringende elektromagnetische veld wordt gegenereerd. Oftewel er wordt een representatie gecreëerd vanuit de informatie van neuronen. McFadden stelt dat de digitale informatie van neuronen is geïntegreerd; om een bewust elektromagnetisch informatie veld (CEMI) in de hersenen te vormen. Bewustzijn wordt voorgesteld als het component van dit veld, die vervolgens de informatie teruggestuurd naar de neuronen, als een externe toestand daarvan. Gedachten worden gezien als elektromagnetische representaties van neurale informatie. Daarbij dat een ervaring van vrije wil (handelingskeuze); een subjectieve ervaring is van het CEMI-veld, vanuit de neuronen. Het gevoel van een subjectieve ervaring of qualia komt overeen met een bepaalde configuratie van het CEMI-veld. Zijn standpunt over vrije wil is daarmee deterministisch, neuronen genereren patronen in het EM-veld, die op zijn beurt weer het afvuren van bepaalde neuronen moduleert. Er is alleen een bewust agentschap in de zin dat het veld, of het downloaden van de neuronen, zich bewust is, maar de hersenprocessen op zich worden gedreven door een deterministische elektromagnetische wisselwerking. De theorie betoogd dat de representatie van het veld onderdelen integreert tot een geheel, zodat bijvoorbeeld een gezicht niet wordt gezien als een verzameling van willekeurige eigenschappen, maar als een volledig gezicht. De integratie van onderdelen, of de informatie in het veld wordt ook voorgesteld als een oplossing voor het bindingsprobleem. 

Volgens de (theoretische) neurobioloog Bernard Baars, van het wetenschappelijke tijdschrift "Consciousness and Cognition" en de globale werkruimte theorie; kunnen de elektromagnetische theorieën van bewustzijn wetenschappelijk gezien niet serieus genomen worden. McFadden erkent dat zijn CEMI-veldtheorie verre van bewezen is, maar beweert wel dat het een legitieme weg is van wetenschappelijk onderzoek. De EM-veldentheorieën van bewustzijn worden niet zo vaak besproken als de kwantumbewustzijnstheorieën. Ook David Chalmers stelt dat er geen bijzondere reden is om aan te nemen dat het elektromagnetische veld in de hersenen aanleiding kan geven tot het bewustzijn. Daarentegen kunnen neuronen wel elektromagnetisch beïnvloed worden. Hoewel sommige onderzoekers het effect van transcraniële magnetische stimulatie voor medische doeleinden ontkennen, zijn er ook studies die duidelijke neurale effecten door EM-stimulatie hebben gevonden.

De natuurkundige kosmoloog en MIT-professor Max Tegmark beweert dat het bewustzijn een wiskundig patroon is. In zijn boek "Our mathematical Universe" (Ons wiskundig universum) verdedigt hij de stelling dat: "Alle structuren die wiskundig bestaan moeten ook natuurkundig bestaan". Deze theorie suggereert dat die structuren complex genoeg zijn om zelfbewuste substructuren te bevatten. Deze zelfbewuste substructuren kunnen zichzelf dus subjectief zien, als bestaande in een fysieke 'echte' wereld. Dit idee wordt geformaliseerd als de 'wiskundig universum hypothese'.

Aansluitend stelt hij dat het bewustzijn een bepaalde toestand van materie is, zoals een vaste stof, een vloeistof of een gas. Oftewel het bewustzijn kan opgevat worden als een 'zoveelste' aggregatietoestand, net zoals diverse typen vloeistof zijn er ook diverse typen van bewustzijn. Het zijn volgens Tegmark niet de atomen of de elementaire deeltjes op zich, maar de manier waarop ze gerangschikt zijn, oftewel de wiskundige patronen of de structuur van materie. Hij noemt bijvoorbeeld water en ijs, die in principe uit dezelfde bouwstenen zijn opgebouwd, maar dan wel op een andere manier, net zoals verschillende configuraties van het bewustzijn, zoals; waken en slapen.

De (zelf)bewuste aggregatietoestand noemt hij 'perceptronium', in vergelijking met 'computronium' geeft dit de minimale systeemeisen aan van het bewustzijn; om te kunnen waarnemen, ten opzichte van de minimale systeemeisen voor een computer om te kunnen berekenen. Het is daarmee een (nieuwere) vorm van niet-reductief fysicalisme, hij benoemt vijf basisprincipes (die overeenkomen met andere theorieën) die bewuste materie onderscheidt van andere (onbewuste) fysische systemen, namelijk: informatie, integratie, onafhankelijkheid, dynamiek en nuttigheid. Daarbij stelt hij; "het bewustzijn is hetgeen hoe informatie voelt." Uiteindelijk stelt hij dat het bewustzijn geen extra ingrediënt van het leven is, ten opzichte van de dood, maar dat het simpelweg een bepaalde samenstelling is, oftewel een wiskundig patroon.

De noëtische wetenschappen betreffen een multidisciplinair vakgebied; die objectieve wetenschappelijke gereedschappen, technieken en kennis samenbrengt met subjectieve innerlijke kennis. Bijvoorbeeld een onderbuikgevoel, intuïtie, voorgevoel of de manier waarop iemand van zijn kinderen houdt. Dergelijke ervaringsbelevingen kunnen niet (objectief) verklaart of bewezen worden, maar voelen of bestaan wel echt. Deze manier van weten wordt "noëtiek" genoemd. De noëtiek als filosofie is een metafysische tak die zich bezighoudt met de studie van het bewustzijn en intellect, met onderwerpen als actief en passief intellect en nous (hoger denkvermogen; 'ineens begrijpen').

Het Instituut voor Noëtische Wetenschappen is opgericht door voormalig astronaut Edgar Mitchell en Paul Temple in 1973, mede dankzij een bijzondere ervaring van Mitchell in de ruimte. Hij beschreef deze ervaring als "savikalpa", beter bekend als het overzichtseffect, waarbij astronauten een cognitieve verschuiving meemaken in hun bewustzijn; nadat de aarde vanuit de ruimte is waargenomen.

Het instituut probeert min of meer een brug te bouwen tussen de wetenschap en de parapsychologie. Projecten die gesponsord worden door het instituut zijn; een bibliografie over de fysieke en psychologische effecten van meditatie, yoga en spontane remissie, daarnaast ondersteunen ze het Global Consciousness Project. Het instituut heeft ook een aantal parapsychologische studies verricht over: buitenzintuiglijke waarneming, lucide dromen, telekinese, proscopie, alternatieve geneeswijze, complementaire zorg, spiritualiteit, menselijk potentieel, leven na de dood en de invloed van bewustzijn op het tweespletenexperiment. De basis van het onderzoek is vooral gericht op de aard van het bewustzijn. Volgens het instituut suggereert het wetenschappelijke onderzoek (na vier decennia) dat het bewustzijn meer is dan alleen een bijproduct van hersenen. Daarbij trekken zij de conclusie dat mogelijke oplossingen voor globale problemen gevonden kunnen worden door het bewustzijn beter te begrijpen.

Spiritualiteit betekent letterlijk vertaald geestelijkheid, een activiteit waarbij een persoon op zoek is naar (levens)betekenis, met name de zoektocht naar het 'heilige'. Daarnaast verwijst het ook naar een persoonlijke ontwikkeling, zoals: een spirituele, religieuze, heilige of mystieke (subjectieve) ervaring, of een ontmoeting met de eigen innerlijke beleving. In een strikte betekenis wordt er het bewustzijn mee aangeduid in filosofische transcendentie, of de ziel in religieuze transcendentie, maar ze worden beide ook wel als immanentie gezien. Spiritualiteit is een vrij ruim begrip, het komt overeen met religie, maar hoeft dat niet per se te zijn, zoals in de new age beweging. 

Seculiere spiritualiteit benadrukt humanistische kwaliteiten, zoals: liefde, compassie, geduld, vergeving, morele verantwoordelijkheid, harmonie en zorg voor anderen. Stellend dat de aspecten van het leven, met de menselijke ervaring daarbij, verder gaan dan een materialistische kijk op de wereld; want spiritualiteit vereist geen geloof in een bovennatuurlijke werkelijkheid of een goddelijk wezen. Mindfulness en meditatie kunnen worden beoefend om de ontwikkeling van iemands empathie te koesteren en te bevorderen, om zodoende egoïstische drijfveren en gedragingen te beheersen door een toepassing van getrouwheid en vergevensgezindheid. Daniel Dennet wijst erop dat spiritualiteit verbonden is met; “"ontzag en vreugde, een gevoel van vrede en verwondering,"” hij claimt dat spiritualiteit vaak geheel seculier wordt beoefend.

Spirituele oefeningen zijn bijvoorbeeld: meditatie, mindfulness, gebed, beschouwing van heilige geschriften, ethische ontwikkeling en het gebruik van psychoactieve stoffen (entheogeen), bijvoorbeeld door een psychonaut. Hoewel een oorzakelijk verband uitblijft, zijn er diverse wetenschappelijke studies (bekend als neurotheologie of spirituele neurowetenschap) die een positieve correlatie tussen spiritualiteit en geestelijk welzijn aangeven, zowel bij gezonde mensen als bij mensen met lichamelijke ziekten of psychische stoornissen. Spirituele individuen hebben een neiging om optimistisch te zijn, hebben veel sociale steun, ervaren een diepere zin van het leven en hebben meer fysieke kracht en innerlijke vrede.

Het kernprincipe in de leer van Eckhart Tolle is de transformatie van het bewustzijn, een spirituele ontwaking die hij ziet als de volgende stap in de menselijke evolutie. Het essentiële aspect van die ontwaking bestaat uit een oversstijging van de bewustzijnstoestand die op ego gebaseerd is. Deze voorwaarde geld niet alleen voor het persoonlijke geluk, maar ook voor het beëindigen van geweld op deze planeet. Dergelijke theorieën staan bekend als spirituele evolutie. Jiddu Krishnamurti beschrijft het keuzeloos bewustzijn; een onopzettelijke toestand, een volledige bewustwording van het heden zonder voorkeur, inspanning of dwangmatigheid. Er zijn vergelijkbare concepten, zoals; religieuze en spirituele teksten, maar ook disciplines, zoals: psychotherapie, revalidatiegeneeskunde, counseling, en de filosofie van perceptie en gedrag. Andere bekende theoretici, schrijvers en beoefenaars van spiritualiteit zijn onder meer: Alan Watts, Dalai Lama, Deepak Chopra, Anselm Grün, Rhonda Byrne, Paulo Coelho, Hermann Hesse, James Redfield, en Chögyam Trungpa.

De meeste spirituele voorstellen brengen het bewustzijn in kaart door middel van een opeenvolging van verschillende niveaus. Daarnaast zijn er verschillende perspectieven, zoals: bewustzijnsniveaus op zich (momenteel), bewustzijnsniveaus in levensontwikkeling (individueel), bewustzijnsniveaus in gezamenlijke ontwikkeling (evolutionair en collectief) en bewustzijnsniveaus als een praktisering (stappenplan). De eerste concepten stammen uit de historische bronnen van de oude Maya- en Inca-beschavingen. Opvolgend zijn er vanuit de Oosterse en Westerse culturen meer voorstellen gedaan van verschillende bewustzijnsniveaus, in de vorm van: spiritualiteit, psychologie, genezing of moralen. 

Het bewustzijn bestond volgens de Maya's uit negen verschillende lagen (of onderwerelden), zoals uitgebeeld in een drietal piramides, met ieder negen verdiepingen. Omdat het bewustzijn zowel interne prikkels verwerkt als externe prikkels vanuit de omgeving, geloofden de Maya's dat het bewustzijn het meest elementaire in het bestaan is. Deze soort van bestaan werd aangeduid als een losse vertaling van "cosmos"; een heelal als een complex en orderlijk systeem, in plaats van een chaotische. Terwijl de Maya's het bewustzijn bijna op evolutionaire wijze beschreven, beschouwden de Inca's het bewustzijn als een progressie van bewustwording, zoals het zorgen voor anderen, vergelijkbaar met de leer van Siddharta Gautama (Boeddha). 

Er bestaan veel specifieke overeenkomsten tussen de Inca's en de Oosterse standpunten; wat de verschillende ontwikkelingen van het bewustzijn betreft. In de meeste Oosterse geloofsstructuren is het principe aanwezig van een kosmos als gezamenlijke entiteit met het menselijke bewustzijn. Veel vertakkingen benadrukken ook het belang van AUM; het eerste geluid dat werd geproduceerd nadat de wereld werd geschapen. Binnen het christendom kan dit concept worden vergeleken met de eerste woorden van Genesis, met betrekking tot de heiligheid van het gesproken woord. De meerderheid van de Oosterse perspectieven beweren dat het bewustzijn afkomstig is vanuit het geluid van AUM. Wat zichzelf in het vlees of lichaam heeft geïncorporeerd, waardoor de mensheid als doel krijgt de eenheid of vereniging met het universum nogmaals te bereiken. Deze eenheid elimineert de scheiding tussen externe en interne veranderingen tot een algemene aanduiding; van beweging van niveau naar niveau. Die beter bekend staan als de zeven Sjamanistische bewustzijnsniveaus, die ook sterke overeenkomsten vertonen met de seven chakra's. Daarnaast beoefend yogameditatie ook de leer van vedanta, met de tantra die het belang van zelfrealisatie of zelfactualisering benadrukt. Naast de advaita vedanta school vanuit de hindoeïstische filosofie; werd het concept van zelfrealisatie in de westerse filosofie vooral bekend na het onderzoek van Abraham Maslow en Carl Rogers in de humanistische psychologie.

Fluctuaties van niveaus van bewustzijnstheorieën komen niet alleen voor in Oosterse culturen. Een verrassende mate van overlappingen komen voor in de Westerse culturen, vooral binnen de gebieden van gezondheid en sociale wetenschappen, met betrekking tot de afgestompte-, standaard- en toegenomen intensiteit van bewustzijn, zowel natuurlijk als van verwonding of een aandoening. 

De psychiater Richard Maurice Bucke beschreef drie types van bewustzijn, maar dan meer in evolutionaire zin; simpel bewustzijn: wat dieren en mensen hebben, zelfbewustzijn: wat alleen mensen hebben en kosmisch bewustzijn: wat een hogere vorm van bewustzijn is ten opzichte van het gewone bewustzijn van mensen. De cognitieve ontwikkelingstheorie van Jean Piaget legt vooral de nadruk op de evolutie van hersencapaciteit, met bepaalde bewustzijnservaringen in de menselijke ontwikkeling. Ook de medische en pathologische perspectieven, zoals de bewustzijnsniveaus en de Glasgow-comaschaal in de geneeskunde; vertonen gelijkenissen.

Verder zijn er ook pogingen gedaan om theorieën te combineren, zoals het 8-circuitmodel van bewustzijn van Timothy Leary en Robert Anton Wilson. Ook de integrale theorie van bewustzijn door Ken Wilber is een combinatie waarin de Westerse ontwikkelingspsychologie gekoppeld wordt aan boeddhistische psychologie en spiritualiteit, bestaande uit negen scharnierpunten of niveaus. Waarbij de eerste drie fasen de pre-persoonlijke niveaus worden genoemd. Deze bestaan uit de bewustwording dat men (ten opzichte van hun moeder en anderen) een eigen lichaam heeft, eigen emoties heeft en eigen gedachtes heeft. De opvolgende drie fasen zijn de persoonlijkheidsniveaus en bestaan uit de bewustwording van regels, rollen en normen. Dan komt bewustwording van abstract denken in de puberteit en de ontwikkeling van een eigen persoonlijkheid. Vervolgens komt de bewustwording van levenszin en bepaalde levensvragen. Ten slotte komen de laatste drie fasen, deze worden de transpersoonlijke niveaus genoemd en bestaan uit de beoefening van meditatie, waarin volledige eenheid met de natuur wordt ervaren. Dan komt het niveau die een eenheidsgevoel afstemt, die voorbij alle vormen gaat. Het laatste niveau is die van spirituele meesters die verlichting hebben bereikt, wat ook wel wordt vergeleken met een bijna-doodervaring; als een terugkeer naar het leven.

Esoterische stromingen houden zich bezig met de inwendige en verborgen aspecten van de werkelijkheid. Het gaat om bepaalde innerlijke kennis die alleen voor het bewustzijn van ingewijden toegankelijk is. Dit is in tegenstelling met de exoterie, waarbij de kennis voor iedereen verifieerbaar en toegankelijk is. Zoals de natuurwetenschappelijke kennis die gebaseerd is op: waarnemingen, logica, verifieerbaarheid en openbare verkrijgbaarheid. Esoterie dekt vele ladingen en duidt zowel op individuele belevingen, als op mystieke stromingen en scholen die een of andere vorm van esoterische kennis of lering claimen. Waarbij iemand soms door middel van inwijding wordt toegelaten tot de esoterische kring.

Er zijn diverse esoterische stromingen waarin het bewustzijn wordt omschreven: 


<br>


</doc>
<doc id="772241" url="https://nl.wikipedia.org/wiki?curid=772241" title="Synophrys">
Synophrys

Met synophrys wordt de samengroeiing van de wenkbrauwen tot één lange wenkbrauw omschreven.

Bij een aantal mannen komt dit voor en soms ook bij vrouwen. Een bekende vrouw die synophrys had is Frida Kahlo. In de westerse cultuur wordt het dragen van een eenbrauw vaak met negatieve eigenschappen geassocieerd. Uit esthetische overwegingen besluiten sommige vrouwen en mannen om de haartjes tussen de beide wenkbrauwen te verwijderen, zodat zij geen synophrys meer tonen. 

De term "synophrys" stamt uit het Griekse "syn-" "tezamen" en "ophrys" "wenkbrauw". 

In westerse culturen staat synophrys soms in verband met criminaliteit. De 19de-eeuwse criminoloog Cesare Lombroso stelde dat dit kenmerk in verband kon worden gebracht met een hogere frequentie van misdadig gedrag. Ook in de literatuur en beeldende kunsten hebben fictieve criminele of domme of komische figuren soms een laag voorhoofd en synophrys afgebeeld. Voorbeelden hiervan zijn sommige figuren van de muppets en Bert uit Sesamstraat.

Bekende personen:

Fictieve personen:


</doc>
<doc id="773129" url="https://nl.wikipedia.org/wiki?curid=773129" title="Robert Doutreligne">
Robert Doutreligne

Robert Florimond Doutreligne (Kortrijk, 22 juni 1861 - Oudenaarde, 17 december 1921) was een Belgisch volksvertegenwoordiger en burgemeester voor de Katholieke Partij.

Doutreligne promoveerde tot doctor in de geneeskunde en vestigde zich als arts in Oudenaarde.

Hij werd in 1889 verkozen tot gemeenteraadslid van Oudenaarde, waar hij van 1918 tot aan zijn dood in 1921 burgemeester was.

Hij werd tevens van 1919 tot 1921 verkozen tot volksvertegenwoordiger voor de Katholieke Partij in het arrondissement Oudenaarde.


</doc>
<doc id="773139" url="https://nl.wikipedia.org/wiki?curid=773139" title="Lorgnet">
Lorgnet

Een lorgnet is een soort bril met aan een zijde een stokje of handvat, meestal door (welgestelde) dames gebruikt.

De lorgnet werd omstreeks 1780 door de Engelsman George Adams ontworpen. Hiervoor gebruikte men de schaarbril, maar deze was moeilijk te gebruiken tijdens een gesprek, doordat de steel of handvat voor de mond zat. Handiger zou het zijn als de steel zich aan de zijkant bevond.

De eerste lorgnet bestond uit twee grote ronde glazen met aan een kant een vaste lange steel. Bij sommige typen was het mogelijk de glazen in de steel te schuiven, zodat ze beschermd werden tegen krassen. Rond 1818 ontwierp de Fransman M. Lepage een scharnierlorgnet waarbij de glazen dubbelgeklapt in de steel verdwenen. de lorgnet werd hierdoor kleiner en sierlijker.

In de periode van de Empirestijl (1804-1830) was de scharnierlorgnet erg populair. Niet veel later kwam de springlorgnet. Met een druk op een knopje dat in de koker of steel was verwerkt, sprong het ene glas achter het andere vandaan. Omdat de springlorgnet en scharnierlorgnet zo populair waren en rijk versierd werden kregen ze de status van sieraad. Omstreeks 1850 werd de lorgnet langer en langer. Het springmechanisme of scharnier verdween weer en de glazen werden in de steel opgeborgen.

De lorgnet was ook zeer populair tijdens de Belle Epoque (1900-1910) en er zijn ook heel mooie en aparte modellen in de art nouveau- en art deco-stijl ontworpen. Na deze periode werden de gewone brillen meer gangbaar en verdween de lorgnet uit beeld.


</doc>
<doc id="773278" url="https://nl.wikipedia.org/wiki?curid=773278" title="Auditieve cortex">
Auditieve cortex

De auditieve cortex of gehoorschors is het deel van de temporale kwab waar geluidsprikkels worden verwerkt. De gehoorschors bevindt zich in de winding(en) van Heschl ("gyri temporales transversi"). Dit zijn kleine schuinverlopende verhevendheden aan de bovenkant van de gyrus temporalis superior, aan de binnenkant van de fissura lateralis.

De gehoorschors kan onderverdeeld worden in de primaire en secundaire gehoorschors. Deze gebieden worden respectievelijk aangeduid als AI (A="auditief") en AII. In de veel gebruikte hersenkaart van Korbinian Brodmann komt de primaire en secundaire gehoorschors ongeveer overeen met area 41 ("area temporalis transversa interna") en area 42 ("area temporalis transversa externa").

Geluidsprikkels worden vanuit de cochlea ("slakkenhuis") in het binnenoor via de colliculi inferiores, het corpus geniculatum mediale in de thalamus doorgeleid naar de gehoorschors na talloze tussentijdse bewerkingen.

Geluid is tonotoop gerepresenteerd in de primaire gehoorschors. Dit wil zeggen dat specifieke gebieden hierin corresponderen met verschillende frequenties van het geluid.


</doc>
<doc id="773342" url="https://nl.wikipedia.org/wiki?curid=773342" title="Tonotopie">
Tonotopie

Tonotopie (letterlijk: "plaats van tonen") betekent de codering van geluidsfrequenties door plaats. Dit principe treffen we aan in het slakkenhuis van het binnenoor waar opeenvolgende geluidsfrequenties (dus "toonhoogten") corresponderen met opeenvolgende gebiedjes. Hetzelfde principe geldt in de primaire gehoorschors.


</doc>
<doc id="773657" url="https://nl.wikipedia.org/wiki?curid=773657" title="Musculus gluteus maximus">
Musculus gluteus maximus

De musculus gluteus maximus of grote bilspier is de grootste van de drie bilspieren en bepaalt een groot deel van de vorm van de billen.

De musculus gluteus maximus beweegt het bovenbeen achterwaarts en stabiliseert de onderrug.


</doc>
<doc id="773811" url="https://nl.wikipedia.org/wiki?curid=773811" title="Huidinfectie">
Huidinfectie

Een huidinfectie is de verzamelnaam voor alle infecties die betrekking hebben op de huid.

De huid kan zowel spontaan als na trauma (ongeval, operatie) ontsteken. Een groot aantal dermatologische aandoeningen wordt veroorzaakt door microbiële infecties: cellulitis, wondroos, furunculose, impetigo, krentenbaard, Lymeziekte, ecthyma.

Infecties die ontstaan na trauma of operaties worden vaak veroorzaakt door huidbacteriën zoals "Staphylococcus aureus" of door bacteriën afkomstig uit straatvuil.

Infecties die ontstaan door operaties zijn complicaties van de operatie en heten postoperatieve wondinfecties. Ook deze worden vaak veroorzaakt door huidbacteriën, maar soms ook door darmbacteriën (na darmchirurgie).

Ook schimmels kunnen huidinfecties veroorzaken zoals luierdermatitis, ringworm en zwemmerseczeem. Dit worden dermatomycosen genoemd.


</doc>
<doc id="773970" url="https://nl.wikipedia.org/wiki?curid=773970" title="Motorische schors">
Motorische schors

De motorische schors of bewegingsschors is verantwoordelijk voor uitvoering en programmering van bewegingen. 

De motorische schors is het meest naar achteren gelegen deel van de frontale kwab, gelegen voor het midden (=fundus) van de sulcus centralis. Hij omvat respectievelijk de primaire motorische schors (brodmanngebied 4, soms ook M1 genoemd), gedeeltelijk gelegen in de sulcus centralis en de gyrus praecentralis, en de meer naar voren gelegen premotorische schors (brodmanngebied 6). Het mediale (meer naar binnen gelegen) deel van de premotorische schors wordt ook wel supplementaire motorische schors ("area motoria supplementaria") genoemd (afgekort: SMA). Laag 5 van de primaire motorische schors is relatief dik. Hierin bevinden zich zeer grote piramidecellen, ook wel cellen van Betz genoemd. Laag 4 van de primaire motorische schors is daarentegen nauwelijks ontwikkeld. De primaire motorische schors wordt daarom ook wel agranulaire schors (niet-korrelige schors) genoemd. Daarentegen hebben de premotorische schors en de meer frontale gebieden in de cortex een veel sterker ontwikkelde korrellaag, vandaar de benaming granulaire schors. 

De premotorische schors en de supplementaire motorische schors zijn verantwoordelijk voor programmering, de primaire motorische schors voor uitvoering van bewegingen. De primaire motorische schors heeft een somatotope organisatie. Dit houdt in dat elk lichaamsdeel correspondeert met een specifiek gebied in de motorische schors(zie ook motorische homunculus. 
Georgopoulos heeft in onderzoek van apen ontdekt dat zich in de primaire motorische schors neuronen bevinden die coderen voor de richting van een beweging. Deze neuronen hebben een voorkeursrichting, zoals een beweging van een stuurknuppel in een plat vlak en onder een hoek van 90 graden. De afstemming (tuning) van deze neuronen op specifieke richtingen is echter vrij breed of grof. Dit betekent dat zij ook vuren bij bewegingen in een richting die wat afwijkt van de voorkeursrichting (zoals een beweging van de stuurknuppel onder een hoek van 70 of 80 graden). De uiteindelijke richting van de beweging wordt dan ook niet bepaald door een enkel neuron, maar een hele populatie van neuronen, ook wel populatievector genoemd.

De primaire motorische schors ontvangt input uit de volgende drie bronnen. a) Rechtstreeks van de nabijgelegen premotorische schors en de primaire somatosensibele schors (tastgebied). In het laatste geval komt de input uit gebieden van de somatosensibele schors die met dezelfde ledematen corresponderen. b) Vanuit de kleine hersenen via de ventrale laterale kern van de thalamus c) Vanuit de receptoren van buig- en strekspieren in het ruggenmerg, via de ventraal posterieure laterale kern van de thalamus. 
De outputverbindingen van de primaire motorische schors worden vooral gevormd door lange corticospinale vezels die ontspringen in laag 5, en projecteren naar de motorische zenuwen in het ruggenmerg. Deze zijn onderdeel van het piramidale systeem. Ook zijn er outputverbindingen vanuit laag 6 naar de thalamus.
De premotorische schors en de supplementaire motorische schors ontvangen eveneens input uit subcorticale gebieden als de kleine hersenen en de basale kernen (vooral: de globus pallidus en het putamen). Ook deze verbindingen lopen via de thalamus (ventraal laterale en ventraal anterieure kernen). Ook zijn er veel inputconnecties met de cortex parietalis posterior. Deze verschaft de ruimtelijke coördinaten van bewegingstrajecten. 
De motorische schors is via een complex stelsel van lusvormige circuits verbonden met subcorticale gebieden als de kleine hersenen en de basale kernen. Deze circuits zijn verantwoordelijk voor zowel de voorbereiding als de uitvoering van allerlei bewegingen. Zo zijn de bewegingsstoornissen die optreden bij de ziekte van Parkinson en de ziekte van Huntington grotendeels een gevolg van defecten in structuren of verbindingen binnen de basale kernen.



</doc>
<doc id="774018" url="https://nl.wikipedia.org/wiki?curid=774018" title="Adri van Beelen">
Adri van Beelen

Adri van Beelen (Leiden, 6 juli 1959) is een Nederlandse (medisch) journalist, acteur, presentator en auteur. Hij was eerst verpleegkundige en specialiseerde zich in de psychiatrie, maar in 1989 maakte hij de overstap naar de journalistiek. 

Adri (Adrianus Jacobus) van Beelen schreef onder meer voor het "Leidsch Dagblad", "Verpleegkunde Nieuws", "FlashBack", "Bijzijn" en "Mednet". Maakt(e) ook radio- en tv-programma's voor de Vereniging Lokale Omroep Katwijk (VLOK).

Van Beelen schreef enkele boeken, maar werkte ook mee aan een aantal boeken, waaronder "Een nationaal wereldboek, 100 jaar Pyttersen's Nederlandse Almanak" en "Dansen aan zee" over de Ziekte van Huntington. Een aantal van zijn verhalen zijn verschenen in het literaire tijdschrift "De Brakke Hond".

In 2000 maakte hij samen met Ruud Minnee en Richard van Delft het satirische televisieprogramma "Kustgangers" voor SBS 6. Vanwege zijn kennis van Katwijk was hij in 2000 co-presentator van Henny Stoel en Maartje van Weegen bij de NOS tijdens het bezoek van Koningin Beatrix aan Katwijk op Koninginnedag. 
Maakte verder een historisch tv-programma bij de VLOK waarvoor hij in 2005 genomineerd werd bij de OLON (Organisatie van Lokale Omroepen in Nederland) en acteerde, presenteerde en bedacht programma's voor VLOK/RTV Katwijk. Ook acteerde Van Beelen een aantal jaar bij Mimiek's Theater in Valkenburg (Katwijk).





</doc>
<doc id="774468" url="https://nl.wikipedia.org/wiki?curid=774468" title="Somatosensibele schors">
Somatosensibele schors

De somatosensibele schors, ook wel somatosensorische cortex genoemd, ligt in het voorste gedeelte van de pariëtale kwab, waar somatische (lichaams) informatie wordt verwerkt. Dit omvat tast-, pijn-, temperatuur- en proprioceptieve (houding en beweging van lichaamsdelen) prikkels. Deze perifere prikkels bereiken via het ruggenmerg en schakelgebieden in de thalamus (nuclei ventrales posteriores) de somatosensibele schors.

De somatosensibele schors bestaat uit twee delen: de primaire en secundaire somatosensibele schors.
Korbinian Brodmann onderscheidde in zijn hersenkaart uit 1909 een afzonderlijke streek achter het midden van de sulcus centralis bestaande uit een aantal gebieden, waarvan hij vond dat deze op histologische gronden bij elkaar hoorden. De gebieden zouden gekenmerkt worden door de aanwezigheid van een duidelijke "korrellaag" en de afwezigheid van "reuzenpiramidencellen". Deze afzonderlijke gebieden worden heden ten dage gerekend tot de primaire somatosensibele schors, ook wel area SI (S="Somatosensibel") genoemd. Op grond van de locatie in de hersenen gaf hij aan deze streek de naam "regio postcentralis". 

Hij onderscheidde daarbij de volgende gebieden van voor naar achteren:

Daarbij kan "area 43" niet in haar geheel toegevoegd worden aan de primaire somatosensible schors en maakt area 43 voor een gedeelte deel uit van de "secundaire somatosensibele schors"'. Area 3 wordt tegenwoordig opgedeeld in area 3a en area 3b.

De primaire somatosensibele schors is gelegen in de gyrus postcentralis en de sulcus centralis. Het voorste schorsveld, de area postcentralis rostralis ("area 3"), bedekt de achterwand ("labium posterius") van de sulcus centralis. Daarbij grenst area 3 aan area 4 ("primaire motorische schors") die op de voorwand ("labium anterius") van de sulcus centralis ligt. Het middelste schorsveld, de area postcentralis intermedia ("area 1"), ligt op het middendeel van de gyrus postcentralis. Het achterste schorsveld, de area postcentralis caudalis ("area 2"), bevindt zich op het achterste deel van de gyrus postcentralis en bedekt de voorwand ("labium anterius") van de sulcus postcentralis. Daarbij grenst area 3 aan de area praeparietalis ("area 5").

Er bestaat ook een secundaire somatosensibele schors. Deze bevat area SII (S="Somatosensibel") die verder naar beneden ligt, tegen de bovenkant van de groeve van Sylvius (sulcus lateralis) aan (zie geel gebied in de afbeelding). Ook de cortex parietalis posterior (met name de aangrenzende gebieden 5 en 7 van Brodmann) worden tot de secundaire somatosensibele schors gerekend.

De somatosensibele schors is ook betrokken bij het verschijnsel van fantoomledemaat. Hierbij blijft men ondanks de amputatie van een lichaamsdeel toch gevoel in dat lichaamsdeel houden. Dit kan variëren van een gevoel van tinteling tot onaangename pijn. Het gevoel kan soms worden opgewekt door een ander intact deel van het lichaam te prikkelen.

Area SI ontvangt prikkels van de armen, de benen en de romp. Area SII ontvangt onder andere prikkels van het aangezicht. De primaire somatosensibele schors kent evenals de primaire motorische schors een somatotope organisatie. De projectie van verschillende delen van het lichaam naar de primaire somatosensibele schors wordt, net als bij de aangrenzende primaire motorische cortex, ook wel homunculus genoemd. In tegenstelling tot de primaire motorische schors heeft de primaire somatosensibele schors een sterk ontwikkelde laag 4 en een weinig ontwikkelde laag 5. Impulsen uit het lichaam worden via twee grote parallelle afferente banen in het ruggenmerg naar de hersenen gevoerd. Dit zijn de lemniscus medialis die tactiele en proprioceptieve informatie van de ledematen vervoert, en het anterolaterale systeem dat pijn- en temperatuurgewaarwordingen vervoert. Deze banen maken met verschillende kernen in de thalamus contact. De lemniscus medialis projecteert naar de nucleus ventralis posterior thalami (hiervan gaan ledematen en romp naar het laterale deel, en gezicht naar het mediale deel). De projecties van de anterieure baan zijn meer complex. Deze vervoert pijn en temperatuurinformatie naar drie verschillende thalamusgebieden: de nucleus ventralis lateralis posterior thalami, het pulvinar en de nucleus intralaminaris thalami. Deze informatie komt deels terecht in de primaire somatosensibele schors, maar deels ook in andere delen van de cortex parietalis, alsmede daarbuiten gelegen schorsgebieden. De rol van de cortex parietalis is daarbij vermoedelijk de integratie van de verschillende somatische prikkels. Ten slotte heeft de anterieure baan ook nog een afsplitsing naar de formatio reticularis in de hersenstam.

Verschillende lagen van de primaire somatosensibele schors projecteren naar verschillende gebieden in de hersenen. Lagen 2 en 3 hebben een uitvoer naar andere schorsgebieden, zoals de cortex parietalis posterior en SII-neuronen. Ook zijn er van hieruit projecties naar dezelfde gebieden in de andere hersenhelft via de hersenbalk. Laag 5 projecteeert naar subcorticale gebieden zoals de hersenstam, het ruggenmerg en de basale kernen (striatum) en laag 6 stuurt een uitvoersignaal naar de nucleus ventralis lateralis posterior thalami.



</doc>
<doc id="774538" url="https://nl.wikipedia.org/wiki?curid=774538" title="Heupgewricht">
Heupgewricht

Het heupgewricht of de articulus coxae is een kogelgewricht, dat de verbinding vormt tussen het dijbeen en het bekken. Een kogelgewricht is een gewricht dat bestaat uit een kom en een bolvormige kop. Een dergelijk gewricht heeft meerdere graden van vrijheid. De kom en de kop hebben een laagje kraakbeen aan het oppervlak, waardoor deze soepel over elkaar heen kunnen schuiven.

Als het laagje kraakbeen versleten raakt, dan wordt het oppervlak ruw, waardoor bewegen stroever en daardoor pijnlijker wordt. Dit proces staat bekend als artrose. Met een heupprothese ('nieuwe heup') kan de functie van het heupgewricht weer hersteld worden.


</doc>
<doc id="774557" url="https://nl.wikipedia.org/wiki?curid=774557" title="Personalisatie (denkfout)">
Personalisatie (denkfout)

Personalisatie is de benaming van een denkfout waarbij iemand gebeurtenissen of situaties ten onrechte op zichzelf betrekt, zich bijvoorbeeld verantwoordelijk acht voor het gedrag van een ander terwijl enig bewijs daarvoor ontbreekt. Zo kan een vrouw wier man altijd zout strooit over haar maaltijden in de waan verkeren dat haar kookkunst te wensen overlaat, terwijl hij in werkelijkheid gewoon van zout eten houdt.
Personalisatie behoort tot een reeks van denkfouten die volgens de Amerikaanse psychiater Aaron T. Beck depressies veroorzaken of in stand houden. Hij ontwikkelde de cognitieve therapie om patiënten te helpen dergelijke disfunctionele denkwijzen bij zichzelf op te sporen en op basis daarvan hun denken en gedrag aan te passen. 


</doc>
<doc id="774563" url="https://nl.wikipedia.org/wiki?curid=774563" title="Emotioneel redeneren">
Emotioneel redeneren

Het emotioneel redeneren is een type denkfout, waarbij iemand een interpretatie geeft op basis van een emotionele reactie en niet op die van de oorspronkelijke informatie of gebeurtenis.


Er is een lijst met denkfouten ontwikkeld door Aaron Temkin Beck in de jaren zestig van de 20e eeuw, waarbij hij in eerste instantie de focus legt op depressie. Hij stelde dat denkfouten depressie veroorzaakten of in stand hielden. De Cognitieve Therapie (CT) tracht vervormde en onrealistische denkwijzen te identificeren en te veranderen en derhalve emotie en gedrag te beïnvloeden. Inmiddels wordt de CT effectief toegepast bij meer psychologische aandoeningen zoals: verslavingen, eetstoornissen, fobieën, angststoornissen en paniekstoornissen.



</doc>
<doc id="774571" url="https://nl.wikipedia.org/wiki?curid=774571" title="Selectieve abstractie">
Selectieve abstractie

De selectieve abstractie is een type denkfout, waarbij het betreffende individu één enkel detail uit een geheel isoleert en daarop vervolgens alles uit de gehele situatie verklaart.


Er is een lijst met denkfouten ontwikkeld door Aaron Temkin Beck in de jaren zestig van de 20e eeuw, waarbij hij in eerste instantie de focus legt op depressie. Hij stelde dat denkfouten depressie veroorzaakten of in stand hielden. De Cognitieve Therapie (CT) tracht vervormde en onrealistische denkwijzen te identificeren en te veranderen en derhalve emotie en gedrag te beïnvloeden. Inmiddels wordt de CT effectief toegepast bij meer psychologische aandoeningen zoals: verslavingen, eetstoornissen, fobieën, angststoornissen en paniekstoornissen.



</doc>
<doc id="774573" url="https://nl.wikipedia.org/wiki?curid=774573" title="Onderwaardering (denkfout)">
Onderwaardering (denkfout)

Onderwaardering is, in combinatie met overschatting, een denkfout waarbij iemand positieve informatie wegfiltert en alleen negatieve informatie over zijn prestaties of kwaliteiten serieus neemt.


Er is een lijst met denkfouten ontwikkeld door Aaron T. Beck in de jaren 60 van de 20e eeuw, waarbij hij in eerste instantie de focus legt op depressie. Hij stelde dat denkfouten depressie veroorzaakten of in stand hielden. De cognitieve therapie (CT) tracht vervormde en onrealistische denkwijzen te identificeren en te veranderen en derhalve emotie en gedrag te beïnvloeden. Inmiddels wordt de CT effectief toegepast bij meer psychologische aandoeningen zoals: verslavingen, eetstoornissen, fobieën, angststoornissen en paniekstoornissen.



</doc>
<doc id="774574" url="https://nl.wikipedia.org/wiki?curid=774574" title="Arbitraire gevolgtrekking">
Arbitraire gevolgtrekking

Een arbitraire gevolgtrekking of willekeurige gevolgtrekking is een denkfout waarbij iemand een conclusie trekt die niet door feiten wordt geschraagd.


In de jaren 60 van de 20ste eeuw stelde Aaron T. Beck een lijst met denkfouten (onder andere de arbitraire gevolgtrekking) op die volgens hem depressies veroorzaakten of in stand hielden. Becks Cognitieve Therapie tracht verwrongen en onrealistische denkwijzen op te sporen en te veranderen en aldus emotie en gedrag te beïnvloeden. Inmiddels wordt de therapie toegepast bij meer psychische aandoeningen, zoals verslavingen, eetstoornissen, fobieën, angststoornissen en paniekstoornissen.



</doc>
<doc id="774576" url="https://nl.wikipedia.org/wiki?curid=774576" title="Rampdenken">
Rampdenken

Het rampdenken of catastrofaal denken is een type denkfout, waarbij het betreffende individu uit alle mogelijkheden meteen van het slechtste uitgaat.


Er is een lijst met denkfouten ontwikkeld door Aaron Temkin Beck in de jaren zestig van de 20e eeuw, waarbij hij in eerste instantie de focus legt op depressie. Hij stelde dat denkfouten depressie veroorzaakten of in stand hielden. De cognitieve therapie (CT) tracht vervormde en onrealistische denkwijzen te identificeren en te veranderen en derhalve emotie en gedrag te beïnvloeden. Inmiddels wordt de CT effectief toegepast bij meer psychologische aandoeningen zoals: verslavingen, eetstoornissen, fobieën, angststoornissen en paniekstoornissen.



</doc>
<doc id="774578" url="https://nl.wikipedia.org/wiki?curid=774578" title="Magisch denken">
Magisch denken

Magisch denken is de overtuiging dat ideeën, gedachten, acties en woorden, of het gebruik van symbolen de loop van de gebeurtenissen in de materiële wereld kunnen beïnvloeden. In psychologische zin bedoelt men er het dwangmatige geloof van een persoon mee, dat zijn gedachten, woorden of handelingen een bepaalde gebeurtenis kunnen oproepen of verhinderen, waarbij algemeen geldende regels voor oorzaak en gevolg genegeerd worden. Hieruit kan een dwangstoornis ontstaan.

Magisch denken gaat ervan uit dat dingen elkaar vanop een afstand kunnen beïnvloeden doordat er een zekere gelijkaardigheid is tussen hen (homeopathische of mimetische magie), of omdat ze ooit met elkaar in contact zijn geweest (contactmagie), of omdat ze deel uitmaken van elkaar. Anders gezegd: symbool en referent zijn onlosmakelijk met elkaar verbonden in een magisch gedachte wereld. 

Magisch denken wordt gedeeltelijk ontologisch en etnologisch als een denkvorm gezien van de zogenaamde oervolken, naast dualistisch denken (boven/onder/goed/kwaad) en loopt ontwikkelingspsychologisch vooruit op religieus en logisch denken. Vooral 19e-eeuwse antropologen maakten dit onderscheid tussen magisch denken, religie en wetenschappelijk denken. Zo zette bijvoorbeeld James Frazer in "The Golden Bough" (1890-1922) uiteen dat magie tot het vroegste stadium van de geestelijke ontwikkeling behoort, religie tot het tweede, en positivistische wetenschap tot het laatste. Dit ontwikkelingsdenken zou 20e-eeuwse psychologen als Sigmund Freud en Jean Piaget beïnvloeden in hun theorieën.

Voorbeelden van magisch denken buiten de psychologie en psychiatrie, bevinden zich in het bijgeloof, maar ook in bepaalde rituele handelingen of religieuze offers. In deze twee laatste categorieën is de term "verzoeking van de goden" gangbaar. 

Magisch denken kan een normale doorgangsfase in de kinderjaren zijn. Op volwassen leeftijd kan het een symptoom van een psychose of schizotypische persoonlijkheid zijn. Het komt voorts ook voor bij neurosen. Effectieve toepassing vanuit de "cognitieve therapie" (CT) worden gedaan op het gebied van verslavingen, eetstoornissen, fobieën, angststoornissen en paniekstoornissen. 

Patiënten die behept zijn met magisch denken, zijn bijvoorbeeld bang dat er iets ergs kan gebeuren, wanneer zij bepaalde handelingen al dan niet voornemen of bepaalde dingen wel of niet denken. Het grote verschil met dwangmatigheid is dat dwangmatigheid ervaren wordt als opgedrongen; vaak probeert de patiënt hier ook tegen te vechten. Dwangmatigheid is meestal een psychiatrische aandoening, alhoewel magisch denken ook kan optreden bij psychiatrische ziektes. Hierbij meent de patiënt met zijn gedachten dingen te kunnen beïnvloeden.

Veel onderzoek naar magisch denken is ontwikkeld door de psychiater Aaron T. Beck die in de jaren zestig van de 20e eeuw een lijst met denkfouten ontwikkelde, waaronder de beschrijving van magisch denken. Hierbij legde hij in eerste instantie de focus op depressie, waarbij hij stelde dat denkfouten depressie veroorzaakten of in stand hielden. De "cognitieve therapie" (CT) tracht vervormde en onrealistische denkwijzen te identificeren en te veranderen en derhalve emotie en gedrag te beïnvloeden.

De theorie van positief denken, ontwikkeld door Norman Vincent Peale, is gebaseerd op het magisch denkvermogen van de mens. Peales grondslagen vinden vooral ingang bij cognitiewetenschappers, met name het "neurolinguïstisch programmeren" (NLP) en managementgoeroes. In het geval van "Leading Success People" (LSP) had geprogrammeerd magisch denken excessen tot gevolg bij gezonde mensen, waaronder voorvallen van zelfmoord in de jaren tachtig van de 20e eeuw.

Wensdenken of "wishful thinking" is een intellectuele handeling, waardoor de appreciatie van de realiteit door die van een gewenst resultaat wordt verdrongen. Wensdenken treedt in de wetenschap op wanneer resultaten van experimenten foutief geduid of te sterk veralgemeend worden. Vaak worden wetenschappelijke resultaten opgevoerd in de vorm van wensdenken. Zo toonde Nicolaus Copernicus met zijn nieuwe inzichten aan dat de aarde niet het centrale gesternte is, maar dat alle tot dan bestaande antropocentrismen omtrent het heelal gelijk stonden met wensdenken. Wanneer er bij een theorie sprake is van wensdenken, kan dit door falsificatie aangetoond worden. Sigmund Freud duidde alle religieuze opvoeringen als wensdenken. Wensdenken is spreekwoordelijk: "De wens is de vader van de gedachte".

De meeste inhoud van magisch denken is onschadelijk, zoals geluksbrengende rituelen of voorwerpen. Het gevaar bij ziekelijk magisch denken ligt in de manipuleerbaarheid en de irrationaliteit, wat de behoefte aan bescherming van de patiënten met magisch denken fundeert.




</doc>
<doc id="774668" url="https://nl.wikipedia.org/wiki?curid=774668" title="Wet bijzondere opnemingen in psychiatrische ziekenhuizen">
Wet bijzondere opnemingen in psychiatrische ziekenhuizen

De Wet bijzondere opnemingen in psychiatrische ziekenhuizen of Wet Bopz is een Nederlandse wet die op 17 januari 1994 van kracht is geworden en bedoeld is om te komen tot een verantwoorde toepassing van Middelen en Maatregelen en zodoende de patiënt te beschermen tegen machtsmisbruik en willekeur. Voorts omschrijft deze wet ook de rechten van de patiënt gedurende het onvrijwillige verblijf. De wet vervangt de Krankzinnigenwet uit de 19e eeuw.

Mensen kunnen op basis van de Wet Bopz alleen worden opgenomen in een instelling die daarvoor is aangemerkt. Die zorginstellingen moeten zijn gericht op opname, behandeling, begeleiding en verzorging van patiënten met een Bopz-indicatie.

De wet is van toepassing op de volgende instellingen:

De wet maakt onderscheid tussen verschillende omstandigheden waaronder iemand wordt opgenomen. Voor alle patiënten geldt in ieder geval de volgende procedure:

Als iemand zich verzet tegen opname, en er veel haast bij is, kan inbewaringstelling met toestemming van de burgemeester worden geëist. Deze inbewaringstelling, afgekort IBS, kan worden omgezet in een verblijf dat langer duurt dan 4 tot 6 weken zoals wordt aangeduid in de geldende procedure. Tijdens deze periode wordt de geestestoestand van de patiënt nader onderzocht. Bij langer verblijf in de zorginstelling is toestemming nodig van de rechter. Men spreekt dan over een voorlopige (rechterlijke) machtiging. Dat kan alleen als het vermoeden bestaat dat deze persoon een gevaar vormt - voor zichzelf, anderen of de omgeving - en het gevaar niet op een andere manier is af te wenden en voortkomt uit een geestesstoornis. Deze machtiging geldt eerst voor maximaal zes maanden, met de mogelijkheid van verlenging met telkens één jaar. Een verlenging wordt aangeduid als 'machtiging tot voortgezet verblijf'.

Dit is van toepassing wanneer hij of zij aanvankelijk wel wil worden opgenomen, maar vermoedt later de opname te willen stopzetten.

Verstandelijk gehandicapten kunnen zowel vrijwillig als met een Bopz-indicatie opgenomen worden in een Bopz-instelling. Bij deze laatste moet de indicatie aantonen dat artikel 60 van de Wet Bopz van toepassing is, oftewel dat de cliënt geen bereidheid tot of bezwaar heeft tegen het verblijf in de Bopz-instelling. De indicatiecommissie (CIZ) heeft de verantwoordelijkheid voor het verstrekken van deze indicatie.


De "artikel 60-procedure" genoemd in punt twee, wordt op eveneens toegepast bij patiënten met een psychogeriatrische aandoening.

Als mensen gedwongen zijn opgenomen in een instelling, stelt de wet een behandelplan verplicht. In de zorg voor verstandelijk gehandicapten en psychogeriatrische cliënten heet dit een zorgplan. De betrokkene moet zelf instemmen met het behandel- of zorgplan. Kan hij dat niet, dan kan de partner, ouder of wettelijke vertegenwoordiger namens hem instemmen.

Ook in een instelling kan sprake zijn van gevaarlijke situaties, zoals mensen die zichzelf verwonden, agressief zijn tegen anderen of ernstige vernielingen aanrichten. Om dergelijke situaties te verminderen of af te wenden, kan een instelling bepaalde middelen en maatregelen of dwangbehandeling toepassen. Daarvoor zijn strikte voorwaarden in de wet opgenomen.

Tegen het wilsonbekwaam verklaren, toepassen van dwangbehandeling of van middelen en maatregelen of het niet uitvoeren van een behandelplan, kan iemand die gedwongen is opgenomen een klacht indienen bij het bestuur van de instelling. Als de patiënt dat zelf niet kan, dan kan een naaste, de wettelijk vertegenwoordiger of een medebewoner dat doen. Naast dit speciale klachtrecht op grond van de Wet Bopz, geldt voor iedereen ook de Wet klachtrecht cliënten zorgsector.

Met een voorwaardelijke machtiging wordt iemand niét opgenomen in een psychiatrisch ziekenhuis, zolang hij zich houdt aan bepaalde voorwaarden, bijvoorbeeld het innemen van medicijnen. Deze machtiging geldt voor maximaal zes maanden, met de mogelijkheid van verlenging met telkens één jaar.

Deze is bedoeld voor mensen van wie het ernstige vermoeden bestaat dat zij door hun geestesstoornis een gevaar vormen voor zichzelf. Ze kunnen dan maximaal drie weken worden opgenomen. In die periode kan geen andere dwang plaatsvinden dan iemand op de afdeling te houden. Daarna kan deze persoon weer naar huis. Het kan ook gebeuren dat er aansluitend op de observatiemachtiging bijvoorbeeld een inbewaringstelling, een voorlopige machtiging of voorwaardelijke machtiging nodig is.

In een zaak, aanhangig gemaakt door een patiënt, oordeelde de Raad dat voor observatie in een kliniek alleen het vermoeden van een stoornis onvoldoende is. Psychiaters moeten met objectief medisch onderzoek vooraf kunnen aantonen dat sprake is van een stoornis die de tijdelijke vrijheidsbeneming kan rechtvaardigen.

Volgens psychiaters heeft die uitspraak de observatiemachtiging overbodig gemaakt. Die machtiging voegt bovendien niets toe aan de praktijk, zeggen ze. Hulpverleners doen steeds meer aan bemoeizorg, zoeken zorgmijders actief op en weten wie een stoornis heeft. Een observatie is dan niet nodig. Veel van hen kunnen bij gevaar meteen gedwongen worden opgenomen. De cijfers wijzen uit dat die weg vaker wordt gevolgd: tussen 2001 en 2006 is het aantal gedwongen opnames met bijna 50 procent gestegen tot bijna 17 duizend.

De observatiemachting is dan ook per 1 januari 2009 vervallen.

Zelfbinding biedt de mogelijkheid tot opname, verblijf en behandeling van psychiatrische patiënten tegen hun wil. Voorwaarde is wel dat deze patiënten zich daartoe eerder, in een wilsbekwame periode, bereid hebben verklaard.

De aanhangige "Regels voor het kunnen verlenen van verplichte zorg aan een persoon met een psychische stoornis (Wet verplichte geestelijke gezondheidszorg)" vervangen onder meer de Wet Bopz.

In België circuleert nog de oude benaming collocatie, voor een "gedwongen opname".



</doc>
<doc id="774896" url="https://nl.wikipedia.org/wiki?curid=774896" title="Iván Böszörményi-Nagy">
Iván Böszörményi-Nagy

Ivan Boszormenyi-Nagy ("uitspraak": Nodzj) (Boedapest, 19 mei 1920 - Glenside (Pennsylvania), 28 januari 2007) was een Hongaars-Amerikaanse psychiater en psychotherapeut.

Na een academische graad in de psychiatrie aan de Pázmány Péter Katholieke Universiteit in Boedapest te hebben behaald was hij in de Hongaarse hoofdstad onder meer professor in de psychiatrie. Vanwege de stalinistische machtsovername in zijn land vertrok hij in 1948 naar Oostenrijk waar hij als psychiater voor een internationale vluchtelingenorganisatie werkte totdat hij in 1950 naar de Verenigde Staten emigreerde. 

In de VS hield hij zich te Chicago in eerste instantie bezig met wetenschappelijk onderzoek, vervolgens werd hij hoogleraar aan de Universiteit van Chicago en aan de State University of New York in Syracuse.

In 1957 werd Boszormenyi-Nagy directeur van de afdeling gezinspsychiatrie van het in Philadelphia gelegen Eastern Pennsylvania Psychiatric Institute, een betrekking die hij twintig jaar lang zou vervullen. Van 1963 tot 1970 was hij ook als professor verbonden aan het eveneens in deze stad gelegen Jefferson Medical College. 

In 1963 was hij medeoprichter van het Family Institute of Philadelphia. Ook was hij betrokken bij de totstandkoming van de American Family Therapy Academy. In 1974 werd hij hoogleraar in de psychiatrie aan de Universiteit van Pennsylvania (eveneens in Philadephia gevestigd). Verder ging hij in datzelfde jaar de afdeling gezinstherapie van het Hahneman Medical College (ook te Philadelphia) leiden en richtte hij in de tweede helft van de jaren zeventig in Glenside het Institute of Contextual Growth op. Daarnaast had hij een eigen praktijk, eerst in Ambler en later in Glenside. In 1999 trok hij zich uit zijn werkzaamheden terug.

In 1988 kwam Boszormenyi-Nagy voor het eerst sinds zijn vertrek weer in Hongarije. Hij zou daarna nog geregeld zijn voormalige vaderland bezoeken. In 2000 werd hij door de Hongaarse president Árpád Göncz met de presidentiële medaille onderscheiden.

De laatste tien jaar van zijn leven leed hij aan de ziekte van Parkinson waardoor hij zich per rolstoel moest verplaatsen. Dit weerhield hem er niet van diverse internationale congressen over gezinstherapie te volgen. Uiteindelijk overleed hij op 86-jarige leeftijd aan deze ziekte. Hij werd in de Hongaarse plaats Külsővat begraven.

Ivan Boszormenyi-Nagy is veel in België en Nederland geweest, waar zijn gedachtegoed nog steeds een grote groep aanhangers kent. In 1967 gaf hij zijn eerste cursus in deze contreien. In het Nederlandse taalgebied verkreeg Nagy bekendheid door de activiteiten van Else-Marie van den Eerenbeemt. In 1985 was er voor de Nederlandse televisie een interview met Nagy, "Erven van Toekomst", uitgezonden door de IKON. Nagy gaf diverse workshops en gastcolleges.

De ervaringen die hij opdeed aan het Eastern Pennsylvania Psychiatric Institute waren van beslissende invloed op zijn werk als psychiater. Men was daar gewoon vergaderingen te houden waarbij niet alleen de hulpverleners maar ook de psychiatrische patiënten en hun familieleden aanwezig waren. Op grond hiervan ontwikkelde hij samen met andere gezinstherapeuten de "contextuele therapie" waaraan Boszormenyi-Nagy zijn bekendheid heeft te danken.

Deze psychotherapie komt erop neer dat men bij de behandeling van psychiatrische patiënten ook de naaste familie betrekt en zo probeert te werken aan een verbetering van de geestesgesteldheid van de patiënt. Vooral de troost en de ondersteuning die de speciale band van bloedverwantschap van familieleden met zich mee kan brengen stonden hem voor ogen. Ethische opvattingen spelen hierbij een grote rol, hij was van mening dat trouw en vertrouwen alsmede wederzijdse ondersteuning van wezenlijk belang zijn om families bijeen te houden en dat het de taak van de gezinstherapeut is om deze familiale kernwaarden te bevorderen (loyaliteit).

In zijn werk onderging Boszormenyi-Nagy invloeden van de psychoanalyse en de gezinstherapie alsmede van figuren als de psychoanalyticus Ronald Fairbairn, de psychiater Kalman Gyarfas en de psychotherapeute Virginia Satir maar ook van de Joods-Oostenrijks-Israëlische filosoof Martin Buber met zijn Ik-Gij-filosofie.

Daarnaast publiceerde hij op zijn vakgebied behalve diverse wetenschappelijke artikelen een zestal boeken zoals "Invisible Loyalties" (1973), "Between Give and Take" (dit boek uit 1986 schreef hij samen met de Amerikaanse psychiater Barbara Krasner) en "Foundations of Contextual Therapy" (1987).

De contextuele therapie wordt in Nederland veelvuldig door hulpverleners toegepast, vooral bij hen die zich richten op jongeren. Ook in diverse kerken past men zijn methode toe en wordt daar contextueel pastoraat genoemd.

Belangrijk in Nagy's werk is ook het begrip intergenerationele loyaliteit. Tussen de generaties, tussen ouders en kinderen bestaat een existentiële band. Omdat het kind door zijn ouders ontstaat moet het loyaal zijn aan hen. Daarbij valt te onderscheiden een primaire (bij de geboorte ontstane) en secundaire (bij opvoeding en verzorging ontstane) loyaliteit. Verstoring van de loyaliteit kan ernstige gevolgen hebben.

Het Instituut Contextuele Benadering beheert de meest complete primaire- en secundaire bibliografie van Ivan Boszormenyi-Nagy.

Enkele van zijn belangrijkste werken:

In Nederlandse vertaling verschenen:


</doc>
<doc id="775128" url="https://nl.wikipedia.org/wiki?curid=775128" title="Töres Theorell">
Töres Theorell

Töres Theorell (25 november 1942) is een Zweedse arts en professor.

Töres Theorell, zoon van Nobellaureaat Hugo Theorell, is een internist. Hij is sinds 1981 professor aan het "Institut för psykosocial Medicin" (IPM) van het Karolinska-instituut in Stockholm, waarvan hij sinds 1995 directeur is. Hij heeft onderzoek gedaan rond sociaalmedische en psychosomatische vraagstukken, onder andere hart- en vaatziekten, arbeidsleven en stress.


</doc>
<doc id="775172" url="https://nl.wikipedia.org/wiki?curid=775172" title="Anurie">
Anurie

Anurie is de benaming voor afwezige urinelozing (mictie). Praktisch gezien spreken we al van anurie bij een urineproductie van <50 milliliter per dag. Ter vergelijking, normaal produceren de nieren 900-1500 ml urine per dag.

Anurie kan verschillende oorzaken hebben:


Wanneer de anurie een renale oorzaak heeft, betekent dat vaak dat gestart moet worden met dialyse.


</doc>
<doc id="775251" url="https://nl.wikipedia.org/wiki?curid=775251" title="Cognitieve therapie">
Cognitieve therapie

Cognitieve Therapie (CT) is een vorm van psychotherapie die ontwikkeld is door de Amerikaanse psychiater Aaron T. Beck in de jaren zestig van de 20e eeuw. Hij onderzocht de psychoanalytische, of psychodynamische, veronderstelling dat een depressie voortkomt uit 'naar binnen geslagen woede' en zou verdwijnen als de oorzaak ervan werd opgespoord en de kwaadheid opnieuw beleefd en verwerkt zou worden. Een benadering dus die uitgaat van het verkrijgen van inzicht in onbewuste emoties en drijfveren. Beck ontwikkelde een theorie en een behandelingswijze waarbij de cognities van de patiënt centraal staan: zijn gedachten, fantasieën, herinneringen en zijn opvattingen over gebeurtenissen. Net als in de RET (rationeel-emotieve therapie
) die is ontwikkeld door Albert Ellis gaat Beck ervan uit dat het niet de gebeurtenissen zelf zijn die een mens negatieve gevoelens bezorgen en daardoor een bepaald gedragspatroon, maar de gekleurde bril waardoor hij de dingen ziet. Door deze 'disfunctionele' gedachten om te buigen en te leren gebeurtenissen anders te interpreteren komt er een objectievere kijk op de eigen gevoelens en waarnemingen, en kunnen negatieve gevoelens verdwijnen waardoor ook het gedrag verandert. Beck heeft een hele lijst van denkfouten samengesteld, die een depressie zouden kunnen veroorzaken en in stand houden.

CT is een kortdurende, gestructureerde therapievorm die op het heden en de toekomst is gericht. Het verhaal van de patiënt is echter wel van belang. Samen met de therapeut moet hij er namelijk eerst achter komen hoe de vervormde, 'foute', denkgewoonte is ontstaan. Door trainingen in de behandelkamer, in het echte leven en door allerhande huiswerk komt de patiënt gaandeweg tot nieuwe gedachten en ander, positiever, gedrag. Oorspronkelijk is CT ontwikkeld voor depressiviteit, en recentelijk is er veel aandacht voor terugvalpreventie bij depressie. Hierbij gaat het om het voorkomen dat iemand opnieuw depressief wordt in plaats van het bestrijden van de huidige depressie. Inmiddels wordt CT ook effectief toegepast bij andere psychische aandoeningen zoals: verslavingen, eetstoornissen, fobieën, angststoornissen en paniekstoornissen.

Beck beschreef zijn benadering in "Depression: Causes and Treatment" in 1967. In "Cognitive Therapy and the Emotional Disorders" uit 1976 worden ook andere psychische stoornissen en problemen behandeld. Beck introduceerde ook het gezichtspunt van het onderliggende 'schema' - de fundamentele onderliggende wijze waarop mensen informatie verwerken - hetzij over het zelf, de wereld of de toekomst.

De nieuwe cognitieve benadering botste aanvankelijk met het behaviorisme. Volgens deze theorie zou spreken over al of niet mentale oorzaken van psychische stoornissen niet wetenschappelijk en niet zinvol zijn. Het belangrijkste zou zijn om stimuli en gedragsresponsen vast te stellen en slechts daarmee te werken.
Na de 'cognitieve revolutie' in de psychologie in de jaren zeventig van de 20e eeuw, kwamen op het behaviorisme gebaseerde gedragstherapie en cognitieve therapie nader tot elkaar. Daarom spreekt men ook wel over cognitieve gedragstherapie.

Een nieuwe toevoeging aan de cognitieve therapie is Mindfulness Based Cognitive Therapy MBCT. Het is het gebruiken van inzichtmeditatie-oefeningen ofwel mindfulness bij de behandeling van terugkerende depressies en andere psychische klachten. In MBCT staat niet de inhoud van de cognities ter discussie maar wordt er gestreefd naar een andere "houding" tegenover gedachten, gevoelens en lichamelijke reacties. Deze houding kenmerkt zich door toelaten, niet-oordelen en acceptatie.




</doc>
<doc id="775549" url="https://nl.wikipedia.org/wiki?curid=775549" title="Insula (hersenen)">
Insula (hersenen)

De insula of het eiland van Reil is een deel van de hersenen dat ligt aan het laterale oppervlak van de grotehersenhelften. Het hersengebied is vernoemd naar de Duitse anatoom Johann Christian Reil

De insula vormt een overgang tussen de neocortex en de paleocortex. Zij bestaat uit een voorste - en achterste deel, de "insula anterior" en de "insula posterior" en is een onderdeel van fissura lateralis (groeve van Sylvius) en achter de slaapkwab gelegen. Het deel van de hersenen dat de insula bedekt, heet het operculum (deksel). De insula ontvangt vezelverbindingen uit de nucleus ventralis medialis van de thalamus en de nucleus centralis van de amygdala. Er zijn ook veel efferente projecties, vooral vanuit de insula anterior naar de amygdala. Er zijn reciproke verbindingen met de secundaire somatosensibele schors.

De functies van de insula lijken complex en gevarieerd. Aangenomen wordt dat het gebied zintuiglijke prikkels samenbundelt binnen een emotionele context. De insula anterior lijkt daarbij gerelateerd aan reuk, smaak, visceraal-autonome en limbische functies. De insula posterior aan geluid, tast, en proprioceptieve (vooral: skelet/spier) functies. Ook lijkt de insula betrokken bij pijnervaringen en basale emoties als afkeer, angst woede e.d. Laesies van dit gebied gaan soms samen met een afasie van Broca. Mogelijk speelt de insula een centrale rol bij de beleving van representaties van het lichaamsschema, en de hiermee verbonden subjectieve belevingen.
Recent is door Naqvi e.a. voorgesteld dat een mogelijk verband bestaat tussen verslaving aan nicotine en de werking van de insula. Intensieve rokers bleken na een beschadiging van hun insula geen behoefte aan sigaretten meer te hebben. Ten slotte hebben onderzoeken aannemelijk gemaakt dat de insula deel uitmaakt van een grootschalig netwerk, het saliencenetwerk dat als voornaamste taak heeft het opmerken van opvallende gebeurtenissen in de omgeving en de sturing van aandachtprocessen.



</doc>
<doc id="775775" url="https://nl.wikipedia.org/wiki?curid=775775" title="Nederlands Instituut voor Forensische Psychiatrie en Psychologie">
Nederlands Instituut voor Forensische Psychiatrie en Psychologie

Het Nederlands Instituut voor Forensische Psychiatrie en Psychologie (NIFP) is in 2006 ontstaan uit een fusie van de Forensisch Psychiatrische Dienst (FPD) en het Pieter Baan Centrum (PBC).

Het NIFP is het kennisinstituut voor de Forensische Psychiatrie en Psychologie voor het Ministerie van Justitie. Het NIFP is verantwoordelijk voor

Bij het NIFP werken ruim 150 psychiaters, psychologen en juristen. Daarnaast beschikt het NIFP over een expertregister met 600 psychiaters en psychologen die in strafzaken Pro Justitia rapporteren. Het hoofdkantoor van het NIFP is gevestigd in Utrecht. Daarnaast beschikt het NIFP over een eigen psychiatrische observatiekliniek, het Pieter Baan Centrum (PBC). Daarnaast heeft het NIFP elf lokale diensten verspreid over Nederland.

In Nederland verblijven dagelijks ongeveer 15.000 personen in detentie. Ongeveer 25% van deze gedetineerden heeft een psychiatrische stoornis. Bij 10% is deze stoornis zo ernstig dat zij psychiatrische behandeling nodig hebben. Er is dan veelal sprake van een psychotisch beeld (40%) of een persoonlijkheidsstoornis (30%), vaak in combinatie met verslavingsproblematiek (60%) en ernstige verwaarlozing.

De behandeling die de psychiaters van het NIFP bieden is in eerste instantie gericht op stabilisatie van het ziektebeeld, het bijbrengen van ziektebesef en het motiveren tot het ondergaan van een behandeling. In Nederland zijn de juridische mogelijkheden voor een psychiater om iemand met een psychiatrische ziekte in behandeling te nemen zonder diens eigen medewerking zeer beperkt. Veel mensen met een psychiatrisch ziektebeeld hebben echter gebrekkig ziektebesef en weigeren behandeling. Op basis van diagnostiek zal de psychiater in samenwerking met de GGz bezien of voor betrokkene een zorg- en behandeltraject kan worden opgezet dat door GGz wordt voortgezet als betrokkene weer terugkeert in de samenleving.

Als er intensieve psychiatrische behandeling nodig is kan de gedetineerde worden opgenomen op een psychiatrische zorgafdelingen van het gevangeniswezen. De zwaarste zorgafdeling is de Forensische Observatie en Begeleidingsafdeling (FOBA). Hier worden permanent 66 gedetineerden behandeld. Het gaat veelal om mensen die lijden aan een ernstige psychotische wanen en een verstoord realiteitsbesef. Het merendeel van de FOBA-populatie weigert medicatie, maar worden gedwongen onder behandeling gesteld omdat zij een gevaar vormen voor zichzelf of de omgeving.

In Nederland worden jaarlijks ongeveer 20.000 personen in een zware strafzaak voor de rechter gebracht . In ongeveer 25% van deze strafzaken vermoedt de rechter of het Openbaar Ministerie dat de verdachte lijdt aan een psychiatrische stoornis. In een dergelijk geval kan de rechter of de officier van justitie de psychiater van het NIFP om gedragsdeskundig advies vragen. De psychiater van het NIFP zal op basis van een kort psychiatrisch onderzoek een voorlopig beeld van de persoonsproblematiek vaststellen en de rechter adviseren al dan niet een diepergaand gedragsdeskundig onderzoek in te stellen naar de persoon van de verdachte, de zogenaamde Pro Justitia rapportage. Er zijn meerdere modaliteiten van dit PJ-onderzoek mogelijk:
Het PJ-onderzoek is gericht op beantwoording van de volgende vragen:

De rechter zal bij het bepalen van de strafmaat het pro justitia-advies betrekken. Indien de rechter op grond van het pro justitia-rapport concludeert dat het delictgedrag in enige mate te herleiden is tot een psychiatrische ziekte en betrokkene verminderd toerekeningsvatbaar is kan de rechter naast een reguliere vrijheidsstraf ook een behandeling opleggen. Deze behandeling kan de vorm hebben van een ter beschikking stelling (tbs) of worden opgelegd als een bijzondere voorwaarde bij een voorwaardelijke vrijheidsstraf. De tbs is in principe ongelimiteerd in tijd en wordt pas opgeheven als psychiaters en rechters van mening zijn dat betrokkene zodanig verbeterd is dat het recidivegevaar is afgewend. De behandeling die als bijzondere voorwaarde wordt opgelegd is in de regel gemaximeerd op 1 jaar, maar kan ook zo lang als de duur van de proeftijd gelden.

Sinds 1 januari 2008 is het ministerie van Justitie verantwoordelijk voor het proces van inkoop, indicatiestelling en plaatsing van forensische zorg in een strafrechtelijk kader. het NIFP/IFZ is verantwoordelijk voor de indicatiestelling voor de forensische, klinische zorg. Het streven is een landelijk uniforme wijze van indicatiestelling te bewerkstelligen voor alle indicerende organisaties. Door middel van indicatiestelling wordt het meest geschikte niveau van zorg en beveiliging voor een patiënt bepaald. Coördinatoren IFZ zijn verantwoordelijk voor dit proces van indicatiestelling. Naast het afgeven van indicatiebesluiten, informeert NIFP/IFZ de zorginkopers over behoeftes aan zorg en eventuele moeilijkheden bij indicatiestelling en zorgtoeleiding.

Het proces van indicatiestelling voor de zorg wordt verder uitgevoerd door verschillende organisaties. De indicatiestelling voor de ambulante zorg wordt verzorgd door 3RO, bestaande uit Reclassering Nederland (RN), Leger des Heils (LdH) en Stichting Verslavingsreclassering GGZ (SVG). Ook het Psychomedisch Overleg (PMO) binnen een PI kan een justitiabele indiceren voor ambulante zorg. De klinische, reguliere verslavingszorg wordt geïndiceerd door SVG.



</doc>
<doc id="776090" url="https://nl.wikipedia.org/wiki?curid=776090" title="Spaarne Ziekenhuis">
Spaarne Ziekenhuis

Het Spaarne Ziekenhuis was een ziekenhuis-organisatie in de regio Zuid-Kennemerland in het zuidwesten van de Nederlandse provincie Noord-Holland , gevormd in 1989 door het samengaan van twee ziekenhuizen.

Het Spaarne Ziekenhuis werd op 1 januari 1989 gevormd door twee instellingen, die beide aan de rivier het Spaarne waren gevestigd:

Het Spaarne Ziekenhuis heeft sinds 2005 (onder meer) de volgende locaties:

Op 1 mei 2014 zijn het Spaarne Ziekenhuis en het Kennemer Gasthuis (in Haarlem) bestuurlijk gefuseerd. Op 22 maart 2015 zullen zij juridisch fuseren en één organisatie vormen: het ""Spaarne Gasthuis"". De beide ziekhuisinstellingen werkten al samen in het "Linnaeusinstituut".



</doc>
<doc id="776284" url="https://nl.wikipedia.org/wiki?curid=776284" title="Henri Kiens">
Henri Kiens

Henri Kiens (9 juni 1965), is een Nederlands triatleet uit Eibergen. Hij behaalde in 1988 een derde plaats op het Nederlands kampioen triatlon op de lange afstand in Almere. 

Tegenwoordig is hij tandarts in Aalten.



</doc>
<doc id="776405" url="https://nl.wikipedia.org/wiki?curid=776405" title="Parvocellulair pad">
Parvocellulair pad

Het parvocellulaire pad is een onderdeel van het visuele systeem. Het loopt van het netvlies via de thalamus naar de primaire visuele schors en vandaar naar de cortex temporalis inferior. Het wordt ook wel het 'wat'-systeem genoemd. Parallel hiermee loopt het magnocellulaire pad. Dit loopt van de netvlies via de thalamus en de primaire visuele schors naar de cortex parietalis posterior en wordt het 'waar'-systeem of het 'hoe'-systeem genoemd.

Parvo- en magnopaden maken deel uit van de primaire visuele route (ook wel geniculostriate route genoemd). Het parvopad wordt gevormd door cellen met een klein cellichaam (Latijn: "parvus"="klein") die gevoelig zijn voor fijne details en kleur, terwijl het magnopad bestaat uit cellen met een groot cellichaam (Latijn: "magnus"="groot") die gevoelig zijn voor algemene contouren en snelle bewegingen. Beide paden ontspringen in ganglioncellen van het netvlies en projecteren vervolgens naar verschillende lagen van het corpus geniculatum laterale (CGL) van de thalamus (magnopad: lagen 1 en 2, parvopad: lagen 3 tm 6). Na het verlaten van het corpus geniculatum laterale,vindt er een verder differentiatie plaats in drie routes. In laag 4 van area V1 maken parvo- en magpaden eerst contact met verschillende deelagen (of sublaminae). Het parvopad splitst zich in area V1 (primaire visuele schors) dan in blob- en interblobcellen. In het volgende station van de visuele schors (area V2) maken maakt de magnobaan contact met zogenaamde dikke strepen en de parvopad met zogenaamde interstrepen (interblobsysteem) en dunne strepen (blobsysteem). Deze termen zijn ontleend aan kleuringstechnieken waarmee Zeki subtiele verschillen in de structuur van celgroepen in area V2 van apen ontdekte. Via de stations area MT (area V5) en area V4 bereiken magno- en parvopaden dan hun eindstations, namelijk de cortex parietalis posterior en de cortex temporalis inferior (zie verder ook visuele schors).

Hoewel er veel overlap is tussen beide paden (vooral bij hogere stations in de route) kan globaal gesteld worden dat het parvopad gespecialiseerd is in de waarneming van kleur (blob) en vorm (interblob) en het magnopad in de waarneming van beweging.


</doc>
<doc id="776450" url="https://nl.wikipedia.org/wiki?curid=776450" title="Zeven schoonheden">
Zeven schoonheden

De zeven schoonheden betreffen een aantal uiterlijke kenmerken bij de vrouw die men als aantrekkelijk en een teken van 'schoonheid' beschouwt.

Al in de Griekse mythologie wordt gesproken over vrouwelijke schoonheidskenmerken. Ook in de Romeinse tijd was schoonheid - maar dan die van de man - een belangrijk punt.

In het Frankrijk van de 17e eeuw ontstonden de zeven klassieke schoonheden:

Hoewel als "schoonheden" betiteld, is juist het afwijken hiervan wat als mooi wordt beschouwd. Het is iets esthetisch dat opvalt.


</doc>
<doc id="776529" url="https://nl.wikipedia.org/wiki?curid=776529" title="Coccidioidomycose">
Coccidioidomycose

Coccidioidomycose of stofkoorts is een schimmelziekte (mycose) die wordt veroorzaakt door de schimmels "Coccidioides immitis" en "Coccidioides posadasii", die voorkomen in droge, alkalische bronnen in het zuidwesten van de Verenigde Staten, het noorden van Mexico en in soortgelijke bronnen in Zuid-Amerika. De schimmels behoren tot het geslacht "Coccidioides". "Coccidioides posadasii" is alleen genetisch en op grond van groeisnelheid op een zoute voedingsbodem te onderscheiden van "Coccidioides immitis".

Besmetting vindt plaats door het inademen van deze schimmel (meestal in een stoffige, droge omgeving). De ingeademde arthroconidia zijn een type van schimmelsporen die door segmentatie van reeds bestaande hyfen worden geproduceerd. Eenmaal in het lichaam groeien de arthroconidia uit tot een sferule (bolletje met dikke wand) waarin de ontwikkeling van endosporen plaatsvindt. Deze komen vervolgens vrij in het weefsel waarna de cyclus weer opnieuw begint.

De ziekte uit zich hoofdzakelijk in longinfiltraten en secundaire huidafwijkingen. De symptomen zijn pijn op de borst, koorts, hoesten, gewichtsverlies.

Omdat de ziekteverschijnselen lijken op die van tuberculose is isolatie van de ziekteverwekker noodzakelijk om de juiste diagnose te kunnen stellen. De diagnose is het meest betrouwbaar op basis van de identificatie van de sferulen in het weefsel of vloeistof, hiervoor zijn serologische testen en DNA probes beschikbaar.

De meeste mensen herstellen vanzelf van de infectie, maar de infectie kan sluimerend aanwezig blijven en later bij verminderde weerstand toch ernstig ziekzijn veroorzaken; het is een opportunistische infectie.

Amfotericine B wordt gebruikt als medicatie, maar minder toxische medicijnen als ketoconazol en itraconazol zijn een goed alternatief.


</doc>
<doc id="776560" url="https://nl.wikipedia.org/wiki?curid=776560" title="Jan Bastiaans">
Jan Bastiaans

Jan Bastiaans (Rotterdam, 27 mei 1917 – Warmond, 31 oktober 1997) was zenuwarts en hoogleraar psychiatrie. In 1957 promoveerde hij op een proefschrift getiteld: "Psychosomatische gevolgen van onderdrukking en verzet".

Bastiaans was een geleerde die grote roem en bekendheid verwierf maar steeds omstreden was. Zijn behandeling van de PvdA-senator Eibert Meester leidde tot een eerste schandaal. Als patiënt fabuleerde de politicus een verzetsverleden en Bastiaans begreep onvoldoende dat zijn patiënt gebeurtenissen verzon. Prof. Bastiaans publiceerde een boek over zijn patiënt en diens verzetswerk, de gruwelijke gevangenschap in Duitsland, de neurosen en de succesvolle therapie. Pas toen het boek al uit was zocht de ex-echtgenote van Meester de openbaarheid met de mededeling dat Meester nooit in het verzet had gezeten en nooit gevangene in Duitsland was geweest.

De "methode Bastiaans", het behandelen van getraumatiseerde volwassenen met een kampsyndroom met LSD of penthotal moest patiënten hun (oorlogs)verleden laten herbeleven. Bastiaans beweerde zo de meest zware gevallen te kunnen genezen.

Bastiaans was directeur van de Jelgersmakliniek, hij mocht deze functie niet combineren met de directie over het door hem zozeer gewenste nieuwe Centrum '45 toen dat in 1973 in Oegstgeest geopend werd.

In de film "Begrijpt u nu waarom ik huil..." van Louis van Gasteren liet Bastiaans in 1972 zijn behandelingsmethode op TV zien. Achtergrond was de discussie rond de drie van Breda, drie oorlogsmisdadigers die zouden worden vrijgelaten. Vanaf dat ogenblik was Bastiaans een centrale figuur in de discussie over schuld en lijden in en na de Tweede Wereldoorlog. Bastiaans regelde voor zijn patiënten, en daarmee voor zichzelf, een bijzondere plek in de gezondheidszorg. Hij bemiddelde ook bij het aanvragen van verzetspensioenen. Wanneer iemand zijn methoden in twijfel trok, vielen Bastaans' "aanhangers" de criticus aan door te beweren dat deze het lijden in de oorlog ontkende.

Tijdens de zeventiger jaren ging prof. Bastiaans zijn inzichten over trauma's ook toepassen op andere groepen van getraumatiseerden waaronder slachtoffers van marteling, incest en verkeersongevallen. Bij terreuracties zoals de treinkaping in het Drentse Wijster en de gijzeling van het personeel van het Indonesische consulaat in Amsterdam door Molukse jongeren voorzag hij de gebeurtenissen in de media van commentaar. Bastiaans publiceerde hierover in 1979 een boek onder de titel "Psychologisch onderzoek naar de gevolgen van gijzelingen in Nederland (1974–1977)". Hij trad op als beleidsadviseur van de Nederlandse regering en was op de televisie een veelgevraagde deskundige. Ook internationaal genoot zijn werk grote belangstelling.

Aan de Leidse universiteit bleef Bastiaans in deze periode het middelpunt van conflicten. Hoewel hij in de medische wereld steeds geïsoleerder was komen te staan, wist hij zich telkens weer gesteund door een intensieve lobby vanuit het voormalige verzet en door zijn contacten aan het Nederlandse hof, in het bijzonder met prins Bernhard. Dit maakte het voor het College van Bestuur vrijwel onmogelijk om hem beperkingen op te leggen, ondanks groeiende twijfel op het ministerie en bij de Inspectie voor de Volksgezondheid over zijn manier van werken.

In de vroege jaren 80 had Bastiaans zich meer vervreemd van de academische wereld en van de geneeskunde. Binnen de Jelgersmakliniek had hij zich met een aantal medewerkers teruggetrokken in een villa die de annex van de kliniek was.

Zijn vertrek als directeur van de Jelgersmakliniek op 31 december 1982 – hij moest met pensioen omdat hij 65 was geworden – leidde tot veel problemen omdat hij, ondanks eerder gemaakte afspraken, weigerde vrijwillig te vertrekken. Hij bleef zijn "villa" gebruiken voor opnamen en behandelingen. Na zijn eervol ontslag bleef Bastiaans nog in functie als hoogleraar, die in die tijd tot zijn 70e jaar mocht aanblijven en tevens patiënten blijven opnemen en behandelen. Toen de datum van zijn emeritaat naderde ontstond opnieuw publiciteit en er werden Kamervragen gesteld.

De gezamenlijke verzetsorganisaties wisten desondanks te bereiken dat eind maart 1985 de Tweede Kamer een motie aannam die bepaalde dat Bastiaans na zijn vertrek als hoogleraar per 1 juni 1985 - op 28 juni 1985 hield hij zijn afscheidscollege - zijn werk moest kunnen voortzetten. Een onderzoek door de Inspectie op de Volksgezondheid liet zien dat de gebruikte methoden onverantwoord waren. Omdat vele dossiers van Bastiaans onvolledig waren kon de effectiviteit van zijn methode in 1987 onvoldoende worden gecontroleerd of bewezen.

Na het verlies van zijn praktijk en een verbod op het verstrekken van LSD ging Bastiaans met emeritaat. Hij bleef echter de geneeskunde praktiseren in Oosterhout en de praktijkruimte bij hem aan huis te Oegstgeest. Nadat in 1993 een drugsverslaafde vrouw na toediening van ibogaïne tijdens zijn behandeling stierf, greep het medisch tuchtcollege in met een verbod op uitoefening van zijn ambt.





</doc>
<doc id="776577" url="https://nl.wikipedia.org/wiki?curid=776577" title="Gerbrandus Jelgersma">
Gerbrandus Jelgersma

Gerbrandus Jelgersma (Doeveren, 1 november 1859 – Oegstgeest, 17 augustus 1942) was een Nederlands psychiater. In 1899 werd hij de eerste hoogleraar psychiatrie van Nederland, aan de Rijksuniversiteit Leiden. In het begin van zijn hoogleraarschap nam hij het initiatief tot het bouwen van een grote psychiatrische kliniek, die onder de naam "Rhijngeest" in de jaren 1900-1903 te Oegstgeest verrees. In 1950 kreeg de kliniek de naam Jelgersmakliniek. De volksmond heeft er inmiddels 'De Jel' van gemaakt. 
In 1911-1912 verscheen zijn standaardwerk "Leerboek der psychiatrie". Vanaf 1914 was hij een volgeling van Freud. Jelgersma is onder meer bekend geworden door een methode van het kleuren van de zenuwbanen in de hersenen. De door hem gemaakte hersencoupes zijn in museum Boerhaave in Leiden te bezichtigen. In 1930 ging hij met emeritaat.



</doc>
<doc id="776854" url="https://nl.wikipedia.org/wiki?curid=776854" title="Gifwijzer">
Gifwijzer

De Gifwijzer is een folder die 183 giftige stoffen en planten vermeldt.

De folder bevat advies voor eerste hulp aan kleine kinderen bij inname van deze stoffen. Daarnaast bevat de folder nog enige algemene adviezen met betrekking tot vergiftigingen. Bij vergiftigingen is het advies om eerst een arts te bellen. Natuurlijk is het op dat moment ook mogelijk advies te vragen aan de arts, zodat een gifwijzer niet strikt noodzakelijk is bij de eerste hulp.

Afhankelijk van de stof bestaat het advies uit: al dan niet laten braken, het laten drinken van water of het laten eten van iets vets, laxeren, of toedienen van actieve kool.

De gifwijzer is tegen betaling verkrijgbaar bij apotheken, of via internet te bestellen bij de uitgever. Ook is de Gifwijzer beschikbaar als app (iOS en Android). 

Gifwijzer.nl


</doc>
<doc id="777160" url="https://nl.wikipedia.org/wiki?curid=777160" title="Sint Anthonygasthuis (Groningen)">
Sint Anthonygasthuis (Groningen)

Het Sint Anthonygasthuis is een gasthuis in de stad Groningen. Het ligt aan de Rademarkt tegenover het hoofdbureau van politie.

Het gasthuis is gesticht in 1517. Er is geen stichtingsbrief bekend, aannemelijk is dat het gesticht is door het stadsbestuur. Het lag aan de rand van de toenmalige stad, tegen de stadsmuur aan. Die locatie zal bewust gekozen zijn, omdat het oorspronkelijk ook diende als pesthuis. Later kreeg het ook de functie van dolhuis, welke functie het complex tot 1844 heeft gehad. Een deel van de inkomsten kwam van de stadjers die zondags tegen betaling naar de "gekken" of "dollen" kwamen kijken.

Na 1844 werd het een gasthuis voor ouden van dagen. In 1927 werd het complex nog uitgebreid. Tegenwoordig zijn de woningen beschikbaar voor alle leeftijden.


</doc>
<doc id="777178" url="https://nl.wikipedia.org/wiki?curid=777178" title="Aduardergasthuis">
Aduardergasthuis

Het Aduardergasthuis is een voormalig gasthuis in de stad Groningen. Het ligt aan de Munnekeholm.

Het gasthuis staat op de plek van het vroegere "Blaauwe Huis", dat onderdeel vormde van het refugium waar monniken van het Klooster van Aduard hun toevlucht hadden gezocht tijdens de Tachtigjarige Oorlog. Mogelijk werd dit huis in 1588 aangekocht. Het refugium strekte zich uit van de stadsmuur bij het Zuiderdiep tot aan de Schuitemakersstraat. Bij de Reductie van Groningen in 1594 kregen de protestanten de macht en dreigde het pand door de Staten van Groningen te worden geconfisqueerd. De monniken mochten er echter eerst blijven wonen. In 1599 kreeg de laatste kloosterabt Willem Emmen (Wilhelmus Emmius) zelfs de kans het pand te kopen. Op 1 juni 1604 maakte hij zijn testament, waarin hij schreef het bij zijn dood (rond 1613) na te laten als gasthuis voor "acht oude, schamele personen van het vrouwelijk geslacht", waarvan drie er al woonden.

Aanvankelijk hoefden de bewoners niets te betalen voor hun verblijf, maar dienden ze hun eventuele nalatenschap wel af te staan aan het gasthuis. Later werd dit veranderd: Nieuwe bewoners dienden zich nu middels een eenmalige betaling in te kopen. De voorkamers waren daarbij iets duurder dan de achterkamers en de nieuwe bewoner diende ook wat geld te geven aan de overige bewoners en hen tevens een 'bruiloft' te geven. In ruil daarvoor kreeg de bewoner zijn of haar verdere leven gratis inwoning, gratis turf en brood, alsook elke maand een som geld, vaak vermeerderd met extra's zoals 'paaschgeld' in april en 'erwten-, boonen- en spekgeld' in november. Bij het gasthuis behoorde tot in de 18e eeuw ook een brouwerij.

In de 18e eeuw raakte het pand steeds bouwvalliger, waarop het in 1775 geheel opnieuw werd opgebouwd met klassieke en rococoelementen naar een ontwerp van timmermansbaas G. Bondsema. In 1927 schreef het "Nieuwsblad van het Noorden" dat er 9 vrouwen van boven de 50 woonden. Daarop veranderde het pand van functie: Ongeveer 50 jaar later bestond de helft van de 9 bewoners uit studenten. Begin jaren 1980 verdween de laatste oude bewoner uit het pand, waarop de Groningse Stichting Studenten Huisvesting (SSH; sinds 1994 onderdeel van woningbouwvereniging Lefier) in juni 1986 het pand kocht om het te gebruiken voor studentenhuisvesting.




</doc>
<doc id="777394" url="https://nl.wikipedia.org/wiki?curid=777394" title="Nefrotoxine">
Nefrotoxine

Een nefrotoxine ("gr:, nephros = nier") is een giftige stof (toxine), die de nieren aantast. Het zijn mogelijk negatieve bij-effecten van een medicatie maar het kunnen ook natuurlijke chemicaliën zijn of chemicaliën die gebruikt worden in laboratoria of de industrie zoals zware metalen.

De werking van een nephrotoxine is sterk afhankelijk van de dosis, plaats van toediening, verspreidingssnelheid en gezondheid van de persoon.




</doc>
<doc id="777407" url="https://nl.wikipedia.org/wiki?curid=777407" title="Kava (plant)">
Kava (plant)

Kava ("Piper methysticum") is een plant uit de familie "Piperaceae". Het is een gewas dat al sinds de oudheid wordt geteeld op eilanden in de Stille Oceaan. Andere namen zijn 'awa' (Hawaï), 'ava ' (Samoa),' yaqona ' (Fiji) en 'sakau' (Pohnpei). Verder wordt het ook vaak 'kawa', 'kawa kawa' of 'kava kava' genoemd. Het woord kava heeft betrekking op zowel de plant als de drank die ermee wordt bereid. Kava wordt verbouwd vanwege een aantal stoffen die hem tot een genot- en geneesmiddel maken.

Van kava bestaan meerdere cultivars, de grootste verscheidenheid bestaat op Vanuatu, dat ook wel het 'thuisland van de kava' ('Home of the Kava') wordt genoemd. Oorspronkelijk werd het gewas uitsluitend geteeld op de eilanden van de Stille Zuidzee zoals Hawaï, Micronesia, Vanuatu, Fiji, Samoa en Tonga. In de tweede helft van de twintigste eeuw werd de plant ook geteeld op de Salomonseilanden. Alleen op Vanuatu en Fiji wordt de soort commercieel verbouwd.

Kava is een heester. De plant maakt geen tot zeer weinig vrouwelijke bloemen die bovendien geen vrucht geven, zelfs wanneer zij handmatig worden bestoven. De soort kan zich daardoor niet geslachtelijk voortplanten. De plant wordt doorgaans vermeerderd door stekken. De plant gedijt het best in een nat klimaat met veel warmte (20-35 °C) en relatieve luchtvochtigheid van 70-100%, in de (half)schaduw. De soort heeft de voorkeur voor een losse bodem die veel lucht de wortels laat bereiken en die goed afwatert.

De planten werden traditioneel pas geoogst vanaf het vierde jaar, omdat oudere planten meer werkzame stoffen bevatten. Toch worden sinds de jaren 80 van de twintigste eeuw ook jongere planten geoogst. Naarmate de planten ouder worden, groeien zij nog maar weinig in de hoogte (tot circa 2 m). De groei zit vooral in het wortelstelsel en het aantal staken. De wortels van een volwassen plant gaan tot 60 cm diep.

De bladeren en stengels bevatten zeer giftige stoffen die onder andere ernstige leverschade kunnen veroorzaken. Alleen de wortel wordt gebruikt. Deze bevat een groot aantal psychoactieve stoffen. Om die stoffen vrij te maken wordt de wortel gekauwd, gemalen of gestampt. Bij de kauwmethode wordt de wortel in stukjes gehakt die in de mond worden genomen. Na enige tijd kauwen wordt de brij in een kom gespuugd, met water gemengd en gefilterd door kokosvezel. Bij het malen worden stukjes verse wortel in een vijzel vermalen met een weinig water, ook de wortels zelf leveren vocht. Het stampen gebeurt tamelijk eenvoudig op een grote steen met een kei.

Bij al deze bereidingen ontstaat een emulsie van druppeltjes werkzame stoffen in een zetmeelachtige oplossing. De smaak is enigszins scherp, de kleur varieert van grijs tot lichtbruin en glazig groen. De emulsie wordt vermengd met koud water en zo snel mogelijk gedronken. De werking van kava die op deze manier wordt bereid is veel krachtiger dan wanneer hij wordt bereid als thee.

De sterkte hangt ook af van de soort, de versheid en de kweekwijze. Door drogen en veroudering verliest kava aan kracht.

Een half uur na het drinken van de bereide kava begint de werking die circa twee uur aanhoudt, daarna nemen de effecten af, en zijn ze circa acht uur na inname verdwenen. In volgorde van optreden zijn de effecten:

De slaap die volgt op gebruik van kava wordt ervaren als verkwikkend. Bij ontwaken zijn geen effecten meer voelbaar, er is geen gevoel van katerigheid.

Farmacologisch is kava niet verslavend, al kan wel een psychische afhankelijkheid ontstaan. De actieve bestanddelen worden kavalactonen genoemd, waarvan er 18 zijn geïdentificeerd. Ze zijn alle psychoactief. Slechts zes van deze stoffen hebben merkbare effecten. Hun onderlinge verhouding verschilt van plant tot plant en daardoor kunnen ook de effecten variëren. Verse kava bevat de meeste kavalactonen. Hoe hoger in de plant, hoe minder werkzame bestanddelen. In de wortel, stronk en stammen worden concentraties kavalactonen van respectievelijk 15%, 10% en 5% aangetroffen.

Het gebruik van kava is betrekkelijk veilig. In de tweeduizend jaar dat het wordt gebruikt heeft het een uitstekende reputatie opgebouwd. Deze reputatie is in het begin van de twintigste eeuw vrij snel omgeslagen nadat ernstige leverproblemen optraden bij vooral westerse gebruikers.

In de westerse wereld wordt kava gepresenteerd als een natuurlijk middel tegen stress en angststoornissen. In 2006 maakte de University of Aberdeen bekend dat kava bruikbaar zou kunnen zijn bij de behandeling van leukemie en eierstokkanker. Bij in-vitroproeven remde een extract van kava in alcohol een verantwoordelijk gen.

Begin van deze eeuw ontstond grote bezorgdheid over de veiligheid van het gebruik van commerciële kavaproducten. Meerdere malen werd ernstige leververgiftiging gemeld, waarbij bij enkele personen leverfalen optrad, na het gebruik van supplementen met kava-extract. Hoewel er nooit een verband kon worden bewezen tussen het gebruik van kavawortel en deze gevallen, voelden de verantwoordelijke autoriteiten door de ernst van de gevallen de noodzaak om in te grijpen.

In 2002 werd in het Verenigd Koninkrijk de verkoop, import en het verstrekken van de meeste kavaproducten verboden. In Nederland, Frankrijk en Zwitserland werd kava in alle vormen volledig verboden. Canada legde de verkoop stil, maar na aanpassing van de wetgeving werd deze in 2004 weer vrijgegeven. In de Verenigde Staten publiceerde het Center for Disease Control (CDC) een rapport waarin met name voor de giftigheid voor de lever wordt gewaarschuwd, net als de FDA, de Amerikaanse voedsel- en geneesmiddelenautoriteit)..

Alle ophef stimuleerde onderzoek. Er werden giftige stoffen in de plant aangetroffen. Met name het alkaloïde pipermethystine zou verantwoordelijk kunnen zijn voor de gevallen van leververgiftiging, zo bleek uit onderzoeken met levercellen in vitro. De stof komt echter niet voor in de wortel, maar in de groene delen. Een andere stof die werd gevonden was flavokaïne B, deze zou kunnen bijdragen aan de giftigheid. Flavokaïne B komt wel voor in de wortels.

Nadat was vastgesteld dat pipermethystine de meest schadelijke stof was, bleek dat in de kava die commercieel werd geëxporteerd naar Noord-Amerika en Europa grote hoeveelheden groene delen voorkwamen. Deze delen worden in de landen van oorsprong niet gebruikt. Deze feiten leverden een verklaring voor het feit dat leverschade wel in Europa en Noord-Amerika voorkwam, maar niet bij de traditionele gebruikers.


</doc>
<doc id="777410" url="https://nl.wikipedia.org/wiki?curid=777410" title="Cortex cingularis anterior">
Cortex cingularis anterior

De cortex cingularis anterior of subregio praecingularis is een structuur in de prefrontale schors van de hersenen, die onder andere betrokken is bij de verwerking van pijn en het signaleren van conflictsituaties.

De cortex cingularis anterior omvat de schors van het voorste deel van de gyrus cinguli die als een 'ceintuur' (vergelijk met het woord 'cingel') om de hersenbalk heen ligt. De gyrus cinguli is fylogenetisch ouder dan andere prefrontale gebieden, en vertoont ook niet de korrelige (granulaire) 6-lagige structuur van deze gebieden. 

In de traditionele indeling van Korbinian Brodmann bestaat de cortex cingularis anterior of subregio praecingularis uit vier gebieden:
Area 24 en area 32 bevinden zich in het voorste deel van de gyrus cinguli boven het corpus callosum, met area 24 onderaan en area 32 boven area 24 gelegen. Area 33 ligt (gedeeltelijk) voor het genu corporis callosi in de sulcus corporis callosi. Area 25 ligt onder het genu corporis callosi. 

Brodmann onderscheidde in de cortex cingularis nog een cortex cingularis posterior ("subregio postcingularis") achter de cortex cingularis anterior. Ondanks dat zijn hersenkaart dit niet toont in het middendeel van de gyrus cinguli, nam Brodmann een overgangsgebied ("area cingularis intermedia") tussen de cortex cingularis anterior en de cortex cingularis posterior aan. Huidige indelingen bevestigingen het bestaan van een apart gebied in het middendeel van de gyrus cinguli en zien dit gebied niet als deel van de cortex cingularis anterior, zodat in nieuwere indelingen de achtergrens van de cortex cingularis anterior meer naar voren ligt en niet grenst aan de cortex cingularis posterior, maar aan de tusseningelegen cortex cingularis intermedius.

De cortex cingularis anterior maakt deel uit van een affectief netwerk in de hersenen dat betrokken is bij verwerking van emotionele prikkels. Er zijn veel verbindingen met de amygdala en de cortex orbitofrontalis. Het gebied bevat veel projecties van dopaminerge circuits (met name het mesolimbische circuit) die ontspringen in het tegmentum ventrale in de hersenstam.

Uit PET onderzoek blijkt dat de cortex cingularis anterior actief is bij verwerking van pijnprikkels. Vermoedelijk weerspiegelt dit niet zozeer verwerking van pijnprikkels per se, maar eerder het aversieve karakter van deze prikkels.

Recente fMRI en ERP studies hebben aannemelijk gemaakt dat de cortex cingularis anterior een rol speelt bij verwerking van positieve en negatieve bekrachtigers (beloning en straf). Uit fMRI-studies blijkt dat uitvoering van cognitieve taken waarbij sprake is van reactieconflict zoals de eriksenflankeerdertaak en strooptaak gepaard gaat met sterkere activatie van dit gebied. In de ERP treedt een component op, de error-related negativity die mogelijk hetzelfde proces weerspiegelt. Kennelijk signaleert de cortex cingularis anterior niet alleen prikkels met een belonings- of strafkarakter maar ook prikkels die gepaard gaan met reactieconflict of fouten in gedrag.

Uit onderzoek kwam bovendien naar voren dat het ventrale deel van de cortex cingularis anterior aan emotionele, en het dorsale deel aan cognitieve aspecten van de taken is gerelateerd. Ook blijkt het gebied een rol te spelen in de regulatie van functies als bloeddruk en hartslagfrequentie. Daarnaast wordt de cortex cingularis anterior geassocieerd met spontane emotionele uitdrukkingen, in contrast tot vrijwillige uitdrukkingen die de motorische schors activeren..


</doc>
<doc id="777453" url="https://nl.wikipedia.org/wiki?curid=777453" title="Dermatoxine">
Dermatoxine

Een dermatoxine (van het Griekse woord voor de huid: "derma") is een giftige stof (toxine), die de huid aantast. Na contact met de stof ontstaat necrose van de huid of het slijmvlies. Het zijn mogelijk negatieve bij-effecten van een medicatie maar het kunnen ook natuurlijke chemicaliën zijn of chemicaliën die gebruikt worden in laboratoria of de industrie.

De werking van een dermatoxine is sterk afhankelijk van de dosis, plaats van toediening, verspreidingssnelheid en gezondheid van de persoon.




</doc>
<doc id="777662" url="https://nl.wikipedia.org/wiki?curid=777662" title="Willem Hendrik Brummelkamp">
Willem Hendrik Brummelkamp

Willem Hendrik (Pim) Brummelkamp (Keboemen (Java), 21 maart 1928 - Amstelveen, 7 september 2010) was algemeen chirurg en hoogleraar aan de Universiteit van Amsterdam, aanvankelijk in het Binnengasthuis, later in het AMC te Amsterdam. Hij heeft zich onder andere verdienstelijk gemaakt voor de ontwikkeling van de hyperbare zuurstoftherapie, en in de colorectale chirurgie, met name ook de stomachirurgie. 

Geboren als zoon van een chirurg, ging hij op het lyceum in Haarlem en studeerde daarna vanaf 1945 geneeskunde in Groningen. Zijn diensttijd vervulde hij als arts bij de Koninklijke Marine. 
Brummelkamp promoveerde in 1956 (cum laude) op een proefschrift over meningeomen. Hierna werd hij in het Wilhelminagasthuis tot chirurg opgeleid onder prof. Ite Boerema. Hij interesseerde zich zeer voor de behandeling met zuurstof onder hoge druk in een hyperpressietank, (hyperbare geneeskunde), en was een pionier in de behandeling van gasgangreen met deze methode. 
In 1964 werd hij door de UvA benoemd tot lector in de algemene chirurgie, in 1971 tot gewoon hoogleraar. 
Op zijn initiatief werd de Nederlandse Vereniging voor Stomapatiënten (Harry Bacon Club) opgericht. 

Daarnaast was hij een kunstliefhebber en verzamelaar met een voorliefde voor moderne kunst, onder andere van de Cobragroep. 

Hij was ook medeverantwoordelijk voor de selectie van kunstwerken die in het kader van de 1%-regeling bij de bouw van het AMC werden aangeschaft. Omdat het een zeer duur gebouw was (bijna een miljard gulden), was dit een groot bedrag. Deze kunstcollectie heeft zich inmiddels een zekere faam verworven; het is waarschijnlijk de grootste niet-museale kunstcollectie in Nederland. 

In het AMC in Amsterdam is een tentoonstellingsruimte, de Brummelkamp Galerie, naar hem genoemd. 

Als docent was hij een markante persoonlijkheid die onder andere de gewoonte had het eerste college chirurgie voor de eerstejaarsstudenten te beginnen met een realistische diaserie van zeer ernstige verwondingen, waarbij meestal wel een aantal studenten onwel werd en de zaal moest verlaten.


Thomas van Gulik, Ernst Raaymakers en Dirk Gouma: In memoriam Prof.dr. W.H. Brummelkamp (1928-2010) Ned Tijdschr Geneeskd. 2010;154:B620


</doc>
<doc id="777753" url="https://nl.wikipedia.org/wiki?curid=777753" title="Gyrus fusiformis">
Gyrus fusiformis

De gyrus fusiformis of spoelvorming winding is een hersenwinding die loopt aan de (binnen)onderkant van de temporale en occipitale kwab. 

De schorsgebieden van de gyrus fusiformis zijn onderdeel van de cortex temporalis inferior. Dit gebied vormt het eindpunt van de ventrale route in het visuele systeem. Het speelt een rol in de visuele waarneming en geheugen van visuele objecten zoals voorwerpen, woorden en gezichten. Laesies in dit gebied kunnen leiden tot visuele agnosie (niet herkennen van objecten) en prosopagnosie (niet herkennen van gezichten). Met behulp van modern beeldvormend onderzoek heeft men ook de betrokkenheid van de gyrus fusiformis in de waarneming van gezichten in gezonde proefpersonen kunnen aantonen. Dit specifieke gebied, dat meer reageert op gezichten dan op andere voorwerpen, wordt ook wel het fusiforme aangezichtshersengebied (Engels: "fusiform face area") genoemd.



</doc>
<doc id="777766" url="https://nl.wikipedia.org/wiki?curid=777766" title="Cortex parahippocampalis">
Cortex parahippocampalis

De cortex parahippocampalis of parahippocampale schors omvat het achtergedeelte van de gyrus parahippocampalis en het mediale deel van de gyrus fusiformis. De cortex parahippocampalis is een schorsveld in de mediale temporale cortex bestaande uit grijze stof, dat de hippocampus omringt. Het gebied is belangrijk voor codering (=inprenting), opslag en mogelijk ook terugzoeken van informatie in het langetermijngeheugen. 


</doc>
<doc id="777946" url="https://nl.wikipedia.org/wiki?curid=777946" title="Aal de Dragonder">
Aal de Dragonder

Aal de Dragonder (gestorven vóór 1710) was als soldaat gekleed toen zij in Rotterdam werd neergestoken en overleed bij een onderlinge vechtpartij tussen soldaten. Daarna bleek pas dat ze een vrouw was.

Haar stoffelijke resten werden niet begraven maar overgedragen aan de geneeskundige school en kennelijk gebruikt voor de anatomische les. Daarna werden haar huid en haar skelet meer dan 100 jaar als bezienswaardigheid tentoongesteld in de Rotterdamse snijkamer.





</doc>
<doc id="777960" url="https://nl.wikipedia.org/wiki?curid=777960" title="Gyrus parahippocampalis">
Gyrus parahippocampalis

De gyrus parahippocampalis of zeepaardwinding is een hersenwinding in de temporale kwab die tegen de hippocampus, ook wel zeepaard genoemd, aanligt. De gyrus parahippocampalis wordt ook wel gerekend als onderdeel van de lobus limbicus.

Aan de onderkant van de gyrus parahippocampalis ligt aan de voorkant de sulcus rhinicus en aan de achterkant de sulcus collateralis. Deze twee hersengroeven scheiden deze hersenwinding van de gyrus fusiformis. In het verlengde van de gyrus parahippocampalis ligt de gyrus lingualis, die grotendeels in de occipitale kwab ligt. De ramus parahippocampalis is een oppervlakkige tak van de sulcus collateralis die de afscheiding tussen deze twee hersenwindingen aangeeft.

Het achterste schorsveld van de gyrus parahippocampalis staat bekend als de cortex parahippocampalis.


</doc>
<doc id="777996" url="https://nl.wikipedia.org/wiki?curid=777996" title="Entorinale schors">
Entorinale schors

De entorinale schors of cortex entorhinalis is een gebied in de hersenen. Het is een schorsgebied in de mediale temporale kwabben dat grenst aan de hippocampus. Het omvat Brodmanngebieden 28 ("area entorhinalis ventralis") en 34 ("area ventralis dorsalis"). Het verbindt de temporale schors via het subiculum met circuits binnen de hippocampus. 
Het gebied is belangrijk voor codering (inprenting) en opslag van informatie in het langetermijngeheugen.

In deze schors bevinden zich de zogenaamde gridcellen. Deze cellen die in een raster zijn gerangschikt, helpen om de relatieve positie van jezelf te bepalen op een tweedimensionale kaart. Ze werken als een hulp bij de persoonlijke navigatie. Elke pas die je zet, wordt in deze cellen bijgehouden door de activiteit ook een stukje verder in dezelfde richting in het raster te verplaatsen. Je zou de werking kunnen vergelijken met die van een interne passenteller. Met behulp van deze cellen wordt dus een soort intern stratenboek aangelegd, dat naar verwachting een cirkel van een paar honderd meter vanaf het startpunt omvat. Het vermoeden bestaat dat deze cellen ook een rol spelen in ruimtelijk inzicht en abstractere vormen van oriëntatie, zoals in de stereometrie.



</doc>
<doc id="778024" url="https://nl.wikipedia.org/wiki?curid=778024" title="Alexandertechniek">
Alexandertechniek

De Alexandertechniek is een praktische (zelfhulp)methode die als doel heeft moeiteloos en vrij te kunnen (blijven) bewegen. De methode is voortgekomen uit de ervaringen van de Australische acteur Frederick Matthias Alexander (1869-1955), die eruit bestonden dat verkeerde bewegingspatronen de natuurlijke balans van het lichaam verstoren en (op den duur) tot uiteenlopende klachten kunnen leiden. Het gaat daarbij om onder meer nek- en rugklachten, vermoeidheid, concentratieverlies, ademhalingsklachten, burn-out en (sport)blessures. De Alexandertechniek wordt soms vergeleken met de volgende methodes/therapieën: fysiotherapie, Cesar, Mensendieck, Feldenkrais, Mitzvahtechniek, Mindfulness. Toch is de Alexandertechniek geen therapie of therapeutische methode, in tegenstelling tot bijvoorbeeld de oefentherapieën Cesar en Mensendieck, die eveneens draaien om het bewegingsapparaat. De methode van de Alexandertechniek is niet zozeer gericht op klachten als wel op de verbetering van het algeheel functioneren. Er wordt geen diagnose gesteld en er vindt ook geen behandeling plaats.

F.M. Alexander was een Australische acteur en voordrachtkunstenaar. Tussen 1889 en 1891 ondervond Alexander stemproblemen die hem het reciteren belemmerde. Omdat artsen en stemtrainers geen remedie hadden ging hij zelf op zoek naar een oplossing. Door onderzoek met spiegels te doen ontdekte Alexander enkele oorzaken van zijn stemproblemen. Hij observeerde dat hij schadelijke bewegingspatronen in gang zette zodra hij wilde gaan reciteren. Deze ene reflex zette een aantal andere gewoonten in werking die hem belette om gezond te spreken. Naarmate zijn onderzoek vorderde zag Alexander meerdere patronen in zijn houding en reflexen die zijn lichamelijke en vocale functioneren verstoorde. 

Alexander ontdekte dat zijn stemproblemen verminderden en uiteindelijk zelfs verdwenen zodra hij zijn oude gewoonten inhield (inhibeerde) door middel van een bewuste controle van zijn bewegingen. Hierdoor veranderde hij de manier waarop hij zichzelf (zijn lichaam, denken én bewustzijn/ervaring) gebruikte. Dit noemde Alexander zijn "use of self". Op basis van deze ontdekking ontwikkelde Alexander de toepassingen en begrippen die nu onderdeel zijn van de Alexandertechniek. 

Het is lastig om een beknopte definitie van de Alexandertechniek te formuleren. Michael J. Gelb stelt dat de beste definitie gegeven is door de voormalig directeur van Tufts University Institute for Psychological Research. Deze omschrijft de techniek als 'a means for changing stereotyped response patterns by the inhibition of certain postural sets'. Elders omschreef hij Alexandertechniek als 'a method for expanding consciousness to take in inhibition as well as excitation'. F.M. Alexander zelf omschreef de Alexandertechniek als “Een middel waarmee verkeerd gebruik van het menselijk organisme verbeterd (hersteld) kan worden.”

De Alexandertechniek gaat uit van de methode die Alexander tijdens zijn leven heeft ontwikkeld. De Techniek kent enkele kernbegrippen die vaak worden gebruikt. Het is moeilijk om een adequate vertaling te vinden voor de begrippen die in de Alexandertechniek worden gebruikt. Dit artikel maakt daarom gebruik van de bestaande Engelse termen, met slechts enkele uitzonderingen waar de vertaling gangbaar is.

De Alexandertechniek gaat om het fysiek en psychisch "bewust" reageren op situaties. Voor wij onszelf en het gebruik van ons lichaam en onze geest kunnen veranderen moeten we eerst leren inhiberen. Dat wil zeggen dat wij ons niet laten leiden door fysieke en psychische gewoontepatronen. Aangeleerde gewoontepatronen leiden vaak tot schadelijk gebruik van onszelf. Om deze schade te herstellen en constructief gebruik te maken van onszelf is het nodig om bewust te reageren op stimuli van buitenaf. Door het toewerken naar "constructive conscious control" ligt een vergelijking van Alexandertechniek met mindfulness voor de hand. Het begrip Constructive Conscious Control wordt door Alexander uitgebreid belicht in zijn boek "Constructive Conscious Control of the Individual". 

Het begrip Direction(s) wordt in de Alexandertechniek op twee verschillende, maar elkaar overlappende manieren gebruikt:

Het begrip end-gaining duidt op de mentale patronen van waaruit handelingen resultaatgericht worden verricht. Dit wordt in de Alexandertechniek als onwenselijk beschouwd. Tegenover het handelen vanuit end-gaining staat het handelen vanuit de "means whereby". 

Inhibitie duidt in de Alexandertechniek op het inhouden van een reactie (respons) op een impuls (stimulus). Alleen door het bewust worden van en inhouden van aangeleerde, schadelijke reacties kunnen mensen vrij leren handelen. 

De Alexandertechniek beoogt een manier van bewegen die vrij is. Daarbij wordt principieel gefocust op "hoe" mensen bewegen; niet op het resultaat van beweging. Resultaatgericht handelen wordt gemakkelijk routineus en daarmee schadelijk. Handelen vanuit de "means whereby" betekent niet dat bewegingen "doelloos" dienen te worden, maar dat het resultaat ondergeschikt is aan de manier van bewegen. 

Het begrip Primary Control wordt door Alexander gebruikt om de primaire functie van de Hoofd-Nek relatie voor onze hele lichaamsdynamiek aan te geven. De beheersing van deze relatie is alleen mogelijk als het hoofd vrij kan balanceren op het atlanto-occipitale gewricht (de Atlas of het eerste gewricht van onze nekwervel vanaf boven gezien). Vaak wordt deze controle gehinderd door nekspierspanning. 

In de Alexandertechniek worden lichaam en geest als een dynamische eenheid beschouwd, niet als losse elementen. Lichaam en geest beïnvloeden elkaar en daarom richt de techniek zich op zowel mentale als fysieke processen. 

Met "up" wordt in de Alexandertechniek een verlengende stroom bedoeld, die zich via de wervelkolom door ons lichaam beweegt. Deze stroom staat tegenover de verkortende en naar binnen trekkende stroom of neiging die als schadelijk wordt beschouwd. Een voorbeeld hiervan is het naar binnen trekken van de schouders en omlaag trekken van de kin. De "up" vertegenwoordigt een levendige, energieke stroom. De intrekkende beweging daarentegen een blokkerende stroom. 

"Use" duidt in de Alexandertechniek op de gewoonlijke, karakteristieke manier waarop iemand zich doorgaans beweegt en zijn/haar lichaam gebruikt. Onze "use" wordt beïnvloed door mentale en emotionele processen. Om onze "use" te veranderen dienen wij daarom ons denken en onze reacties op stimuli aan te passen middels "constructive conscious control". Alexander heeft in het kader van onze "use" het begrip "use of the self" geïntroduceerd, waarmee hij doelde op het gebruik van onszelf als psychofysieke eenheid in al onze lichamelijke en mentale handelingen. 

"Unreliable Sensory Awareness" (USA), ook wel "False Sensory Awareness" en "Faulty Sensory Appreciation" (FSA) genoemd, duidt op misleidende sensorische feedback over onze houding en "use". In zijn onderzoek ontdekte Alexander dat hij op basis van sensorische gevoelens een zeer vertekend beeld kreeg van zijn houding als hij die veranderd had. Dit is een bekend verschijnsel bij leraren Alexandertechniek en beoefenaars. De Unreliable Sensory Awareness zorgt ervoor dat mensen kunnen denken dat zij een rechte houding hebben terwijl die feitelijk schadelijk is. Omgekeerd kan het voorkomen dat mensen denken een vreemde houding te hebben terwijl een docent Alexandertechniek ze net heeft geholpen hun natuurlijke houding te hervinden. 

Er is een onderzoek bekend naar het gebruik van Alexandertechniek bij chronische lage rugklachten waarbij een positief effect werd geconstateerd.
Voor de overige effecten is geen uitvoerig wetenschappelijk onderzoek bekend.

De Alexandertechniek valt niet onder de paramedische behandelingen en ook niet onder de alternatieve geneeswijze. In het verleden hebben onder meer de Nederlandse ziektekostenverzekeraars Zilveren Kruis Achmea en VGZ een vergoeding vanuit de aanvullende verzekering verstrekt, mits de Alexandertechniekleraar was aangesloten bij de NeVLAT (de beroepsvereniging voor Alexandertechniekleraren).

F.M. Alexander heeft in zijn leven veel invloed gehad op John Dewey (hij schreef het voorwoord van "Use of the Self" en van "Constructive Conscious Control of the Individual"). Ook Aldous Huxley heeft lessen gehad van Alexander. De protagonist van Huxley's boek "Eyeless in Gaza" is op Alexander gebaseerd.






</doc>
<doc id="778101" url="https://nl.wikipedia.org/wiki?curid=778101" title="Oral Roberts">
Oral Roberts

Granville Oral Roberts (Tulsa (Oklahoma), 24 januari 1918) – Newport Beach (Californië), 15 december 2009) was een Amerikaanse televisie-evangelist. Hij was ook een van de leiders van de charismatische beweging.

Roberts werd geboren als het vijfde en jongste kind van dominee Ellis M. en Claudia Roberts. Als kind had hij tuberculose en hij stotterde, iets waar hij zich erg voor schaamde. In 1935 werd Roberts volgens eigen zeggen op wonderbaarlijke wijze genezen, een verhaal dat hij vaak zou vertellen tijdens samenkomsten. 

Hij verliet de middelbare school, waarna hij nog twee jaar doorbracht in de schoolbanken van verschillende Bijbelscholen. In 1938 trouwde hij met Evelyn Lutman Fahnestock. Hun huwelijk duurde 66 jaar tot haar dood op 4 mei 2005. Roberts deed in zijn carrière als evangelist veel aan tentevangelisatie. Ook was hij veel op de radio te horen. Uiteindelijk vond hij zijn weg naar de televisie, en bouwde een vast kijkerspubliek op. Verder schreef hij meer dan 120 boeken. De bekendste zijn "Miracle of Seed-Faith" en zijn auto-biografie "Expect a Miracle". In het begin van zijn bediening lag bij Roberts sterk de nadruk op genezing door gebed. Door de jaren heen verschoof het accent echter meer naar evangelisatie.

In 1947 stopte Roberts met zijn pastorale werk binnen de Pentecostal Holiness Church en begon te werken voor zijn eigen organisatie "Roberts Evangelistic Association" (REA). Daarmee nam hij deel aan meer 300 evangelisatie- en genezingscampagnes op alle zes de continenten en sprak op een groot aantal nationale en internationale conferenties.

In 1963 werd de Oral Roberts University opgericht in Tulsa, Oklahoma. Volgens de evangelist gebeurde dit in opdracht van God. Een ander onderdeel van de REA was "The Prayer Tower", een toren waarin 24 uur per dag gebeden werd, met name door studenten van de Oral Roberts University. Zij ontvangen dagelijks duizenden gebedsverzoeken van rond de wereld.

In de jaren 60 en 70 was Roberts een veelgevraagd spreker bij de Full Gospel Businessmen's Fellowship International, een organisatie van christelijke zakenmensen en van de belangrijkste katalysatoren achter de charismatische beweging.

In 1980 claimde Roberts dat hij een visioen had gehad, waarin hij een 300 meter hoge Jezus zag, die hem aanmoedigde om te beginnen met de "City of Faith Medical and Research Center". Deze instelling sloot echter haar deuren weer in 1989

Tijdens een fundraising-actie in 1987 zei Roberts dat God hem ‘thuis zou halen’ (een eufemisme voor dood) als hij niet voor maart 8 miljoen dollar zou hebben binnengehaald. Hij haalde ruim 9 miljoen dollar op. Criticasters maakten grappen als dat ‘Roberts door God gegijzeld’ zou zijn.
In datzelfde jaar wijdde het blad Time een artikel aan hem, inclusief een getuigenis van zijn zoon Richard, die beweerde dat hij had gezien dat zijn vader een kind uit de dood opwekte.

In 2004 verscheen de oude Roberts in het programma van Benny Hinn – "This Is Your Day" - waarin hij vertelde dat hij in een visioen een donkere wolk over New York had gezien. Dat zou een ‘wake up call’ zijn, om de mensen te vertellen dat ‘Christus spoedig zou komen’.

Op uitnodiging van de Volle Evangelie Zakenlieden (VEZA) bracht Roberts in 1960 een bezoek aan Nederland Hij zou spreken op een zogeheten Vreugdedag in de Jaarbeurs in Utrecht. Dit zou de eerste grote happening worden sinds de komst van T.L. Osborn in 1958. De verwachtingen waren daarom hoog gespannen, maar de 'resultaten' vielen tegen, omdat er slechts weinig mensen genazen. Mede-organisator Peter Vlug sr. zou later opmerken dat deze dag wellicht 'het evangelie wellicht meer kwaad dan goed heeft gedaan'.


</doc>
<doc id="778537" url="https://nl.wikipedia.org/wiki?curid=778537" title="Edgar Lehembre">
Edgar Lehembre

Edgar Lehembre (1903 - 1970) was een Vlaams arts en politicus voor het VNV. Daarnaast was hij voorzitter, genaamd "Diets Jeugdleider", van de Nationaalsocialistische Jeugd in Vlaanderen (NSJV) tijdens de Tweede Wereldoorlog.

Lehembre was in 1936 actief geworden in het Vlaams Nationaal Verbond (VNV) en kreeg meteen de tweede plaats op de Antwerpse Kamerlijst. Ook werd hij tot leider benoemd van het gewest Antwerpen-Noord. In mei 1936 werd hij arrondissementsleider ter vervanging van Maurits Lambreghts. In maart 1938 werd hij door Staf De Clercq, de leider van het VNV, benoemd tot leider van het Algemeen Vlaams Nationaal Jeugdverbond (AVNJ). Op 10 mei 1940, bij het begin van de inval van België door nazi-Duitsland, werd Edgar Lehembre gevangengenomen door de Belgische veiligheidsdiensten en gedeporteerd naar Frankrijk. In Abbeville ontsnapte hij aan het Bloedbad van Abbeville, een wilde schietpartij door Franse militairen waarbij 20 medegevangenen de dood vonden. Hij kwam in augustus van datzelfde jaar terug naar België om er het leiderschap van het AVNJ terug op te nemen. Op 8 juli 1941 smolten op initiatief van de Duitse bezetter verschillende jeugdbewegingen, waaronder het AVNJ, samen tot de Nationaal-Socialistische Jeugd Vlaanderen (NSJV), waarvan Lehembre de leider werd. In juni 1943 zei Lehembre elke samenwerking met de Duitse jeugdorganisaties op en meldde dit persoonlijk aan de Hitlerjugend. Hendrik Elias, de leider van het VNV, nam daarop afstand van Lehembre en op 20 november 1943 werd Lehembre, officieel omwille van 'gezondheidsredenen', tot ontslag gedwongen als leider van het NSJV. Na de Tweede Wereldoorlog werd hij door het Belgisch gerecht ter dood veroordeeld. Zijn straf werd later omgezet in levenslange dwangarbeid. Uiteindelijk werd hij in 1951 reeds vrijgelaten en hernam zijn artsenpraktijk in Antwerpen. Hij overleed in 1970, 67 jaar oud.


</doc>
<doc id="778847" url="https://nl.wikipedia.org/wiki?curid=778847" title="Brodmanngebied 8">
Brodmanngebied 8

Brodmanngebied 8 of de area frontalis intermedia is een gebied in de frontale kwabben van de hersenen. De histologische kenmerken zijn beschreven door de Duitse neuroanatooom Korbinian Brodmann. Vanwege zijn betrokkenheid bij het aansturen van willekeurige oogbewegingen is dit gebied ook bekend onder de naam frontaal oogveld (Engels: "frontal eye field" of "FEF") of frontaal blikcentrum. Het frontale blikcentrum ligt net voor de premotorische schors.

Het frontale blikcentrum maakt deel uit een netwerk voor het aansturen van oogbewegingen, zoals de oculomotore neuronen (die de zenuwbanen naar de oogspieren aansturen), de colliculi superiores en de cortex parietalis posterior. Het frontale blikcentrum stuurt daarbij de colliculi superiores aan op twee manieren: a) het zendt een motorisch commando uit naar de colliculi superiores en b) het heft inhibitie van dezelfde gebied op, via een signaal naar de nucleus caudatus in de basale kernen. 

Het frontale blikcentrum reguleert vooral de willekeurige oogbewegingen en saccades (oogsprongen), de colliculi superiores, de onvrijwillige of reflexmatige saccades. Output van beide gebieden convergeert in de oculumotore neuronenkernen in de hersenstam (in de afbeelding rechts aangeduid als 'oculomotor' gebied). Hierdoor kunnen deze systemen een soort onderlinge strijd aangaan, waarbij bijvoorbeeld het vrijwillige systeem het onvrijwillige systeem onderdrukt of afbreekt. 
Een belangrijke bron van input voor het frontale blikcentrum is ten slotte de cortex parietalis posterior (area 7 in de afbeelding rechts). Dit gebied stuurt onder andere de visuele selectieve aandacht aan op posities in de ruimte. Volgens Mesulam bevatten het frontale blikcentrum een representatie waarop het oriënteren in de omgeving en exploratieve beweging in de omgeving gebaseerd is.



</doc>
<doc id="778933" url="https://nl.wikipedia.org/wiki?curid=778933" title="Lymphogranuloma venereum">
Lymphogranuloma venereum

Lymphogranuloma venereum (LGV) is een geslachtsziekte die veroorzaakt wordt door een variant van "Chlamydia trachomatis" en voornamelijk voorkomt in de tropen.
De seksueel overdraagbare aandoening begint veelal met een zweertje op de penis of rond de anus. In het volgende stadium ontstaan zwerende lymfeklierpakketten in de liezen of in geval van besmetting rond de anus, fistels en bindweefselvorming. Uit de pijnlijke anus komt etter vermengd met bloed.

De SOA wordt sinds 2003 ook gevonden bij homoseksuele mannen in westerse landen en vermoed wordt dat een hiv-besmetting de symptomen maskeert, waardoor LGV niet werd ontdekt. De agressieve chlamydia-variant werd in 2012 in Nederland 184 keer vastgesteld, voornamelijk bij HIV-positieve mannen, wat meer dan een verdubbeling van het aantal besmettingen ten opzichte van 2011 betekende.


</doc>
<doc id="778996" url="https://nl.wikipedia.org/wiki?curid=778996" title="Zichtas">
Zichtas

Zichtas is een begrip in architectuur, stedenbouwkunde, tuinarchitectuur en landschapsarchitectuur. Het geeft aan dat vanaf een bepaald standpunt langs een lijn vrij uitzicht wordt geboden naar een fraai of karakteristiek punt. Dit kan van alles zijn: een waterpartij, een gebouw, een prieel in de tuin, en zelfs een televisiemast, zoals bij de Nederlandse ambassade in Berlijn.

Veel oprijlanen naar kastelen fungeren als zichtas, evenals lanen in Franse tuinen en in parken uit de barok en de neobarok. Zo verwijst de benaming "Torenlaan" in het Tilburgse sterrenbos Oude Warande naar de toren van de Heikese kerk die destijds op twee kilometer afstand te zien was vanuit het hart van het park. Zoals de meeste eeuwenoude zichtassen in dichtbevolkte gebieden is deze verloren gegaan door bebouwing en boomgroei. In hoofdsteden zijn in het verleden hele wijken met de grond gelijk gemaakt om zichtassen te creëren.

Behalve voor esthetiek konden zichtassen ook dienen voor militaire doeleinden en ordehandhaving. Zo legde het Spaanse gezag te Stevensweert in 1633 de vestingwerken aan en bouwde de hoofdwacht op de Markt, middenin een stervormig stratenpatroon met uitzicht op de hele vesting. Veel zichtassen zijn en waren bestraat, wat militair verkeer en machtsvertoon ten goede komt.


</doc>
<doc id="779212" url="https://nl.wikipedia.org/wiki?curid=779212" title="Richard von Krafft-Ebing">
Richard von Krafft-Ebing

Richard von Krafft-Ebing, voluit "Richard Fridolin Joseph Freiherr Krafft von Festenberg auf Frohnberg, genannt von Ebing" (Mannheim, 14 augustus 1840 – Graz, 22 december 1902) was een Duitse psychiater en auteur van een groot aantal werken over psychiatrie. Zijn bekendste werk is "Psychopathia sexualis", dat in 1886 voor het eerst gepubliceerd werd.

Krafft-Ebing werd geboren in Mannheim, Baden, als zoon van een adellijke hogere ambtenaar en de dochter van een bekende rechtsgeleerde, C.J.A. Mittermaier (1787-1867). Hij kreeg zijn opleiding in Praag (in de Oostenrijk-Hongaarse dubbelmonarchie) en studeerde medicijnen aan de universiteit van Heidelberg. Hij deed een specialisatie in psychiatrie en werkte in verscheidene klinieken. Krafft-Ebing werd professor in Straatsburg, Graz en Wenen. Hij populariseerde de psychiatrie en gaf lezingen over de kracht van hypnose.

Onder de titel "Psychopathia Sexualis. Eine klinisch-forensische Studie" schreef Krafft-Ebing een soort catalogus van seksuele perversies, toegelicht aan de hand van patiëntenbeschrijvingen. Het was bedoeld als forensische referentie voor artsen en juristen. Het is in academische taal gesteld en naar eigen zeggen had de auteur het boek een Latijnse titel gegeven om 'gewone' lezers af te schrikken. De meest saillante stukken waren om diezelfde reden in het Latijn gesteld. Niettemin vond het boek veel aftrek; tijdens zijn leven, in slechts zestien jaar, verschenen er elf steeds verbeterde en uitgebreide drukken. Het had veel invloed; 'dat dunne gele boek' was bijvoorbeeld volgens een van de autobiografische werken van John Henry Mackay de manier waarop hij zijn seksuele geaardheid ontdekte. Ook werd "Psychopathia sexualis" al vroeg naar verschillende talen vertaald, zoals het Engels, Frans en Nederlands.

Krafft-Ebing introduceerde verschillende psychiatrische en seksuologische termen, die nog altijd in zwang zijn, zoals sadisme (naar Markies de Sade) en masochisme, naar zijn tijdgenoot, de romancier Leopold von Sacher-Masoch wiens gedeeltelijk autobiografische novelle Venus in bont het verhaal vertelt van een hoofdpersoon die fantaseert over onderwerping aan een mooie vrouw. Ook de termen dwangvoorstelling en schemertoestand zijn voor het eerst door Krafft-Ebing gebruikt. 

In zijn eerste editie van 1886 verdeelde Krafft-Ebing 'seksuele afwijkingen' in vier categorieën;


Krafft-Ebing schreef verschillende andere boeken, waaronder:




</doc>
<doc id="779217" url="https://nl.wikipedia.org/wiki?curid=779217" title="Natriumfluoride">
Natriumfluoride

Natriumfluoride is een giftig zout met als brutoformule NaF. Het komt in de natuur voor onder de vorm van het mineraal villiaumiet.

Natriumfluoride kan bereid worden door verhitten van cryoliet met natriumhydroxide of door behandeling van een 40% waterstoffluoride-oplossing met natriumhydroxide of natriumcarbonaat:

Bij toevoegen van een overmaat waterstoffluoride ontstaat natriumbifluoride (NaHF).

Natriumfluoride is een ionaire verbinding die in water dissocieert in natrium- en fluoride-ionen. In vaste vorm neemt het een kubische kristalstructuur aan (zoals bij natriumchloride).

Natriumfluoride is een belangrijke bron van fluoride-ionen en werd vroeger dan ook gebruikt om fluoride aan drinkwater toe te voegen. Tegenwoordig wordt vaker hexafluorkiezelzuur (HSiF) en het het natriumzout daarvan (NaSiF) gebruikt. Fluoridering van drinkwater wordt heden ten dage nog steeds toegepast in een aantal landen, maar is erg controversieel.

Natriumfluoride is een product dat gebruikt wordt voor de bescherming van tanden. Het reageert met hydroxyapatiet in de tanden en vormt hierbij een gefluorideerd zout dat veel minder oplosbaar is dan hydroxyapatiet. Hierdoor worden de tanden minder aangetast door tandplak. Daarom wordt natriumfluoride toegepast in tandpasta om cariës tegen te gaan. Ook wordt het toegepast bij de behandeling van osteoporose

Natriumfluoride wordt gebruikt als reinigingsmiddel, vooral voor het verwijderen van roestvlekken.



</doc>
<doc id="779491" url="https://nl.wikipedia.org/wiki?curid=779491" title="Syndroom van Diogenes">
Syndroom van Diogenes

Het syndroom van Diogenes (ook Diogenes-syndroom en diogenessyndroom) is een psychische aandoening, vernoemd naar de Oud-Griekse wijsgeer Diogenes van Sinope.
De naam voor dit syndroom werd voor het eerst naar voren gebracht in het medisch tijdschrift de Lancet in 1975.

Het syndroom wordt gekenmerkt door :


</doc>
<doc id="779532" url="https://nl.wikipedia.org/wiki?curid=779532" title="Neurointensivist">
Neurointensivist

Een neurointensivist is een neuroloog of neurochirurg die gespecialiseerd is in de zorg voor patiënten met een neurologische aandoening op een intensivecareafdeling.

In Nederland kan een neuroloog een vervolgopleiding doen tot intensivist, waarna deze de beroepstitel neuroloog-intensivist mag voeren.


</doc>
<doc id="779662" url="https://nl.wikipedia.org/wiki?curid=779662" title="Varenicline">
Varenicline

Varenicline is een middel ter ondersteuning van behandelingen gericht op het ontwennen van een rookverslaving. Het middel wordt op de markt gebracht door Pfizer onder de merknamen Champix (EU) en Chantix (VS). Sinds mei 2006 toegelaten in de Verenigde Staten, waar het sinds 1 augustus 2006 wordt verkocht. In de Europese Unie is het sinds 29 september 2006 toegelaten, in Nederland is het sinds 2 maart 2007 verkrijgbaar.

Varenicline heeft in de hersenen een werking die op een aantal punten overeenkomt met de werking van nicotine. Daardoor doet het de hunkering naar tabak afnemen.

Varenicline wordt geleverd in tabletten van 0,5 mg en 1 mg. De normale dosering is tweemaal daags 1mg. De behandeling mag 12 weken worden voortgezet. Indien de poging tot stoppen succesvol is, kan het gebruik met nogmaals 12 weken worden verlengd.

De fabrikant beveelt aanvullende parallelle therapie aan om de kans op succes te vergroten.

Er zijn nog geen (resultaten van) onderzoeken onder personen jonger dan 18 jaar en/of zwangere vrouwen beschikbaar. Hen wordt het gebruik daarom afgeraden. Voor zogende moeders wordt het gebruik eveneens afgeraden omdat het middel via de melk in de zuigeling kan geraken en het effect op zuigelingen niet bekend is.

In maart 2015 waarschuwde de FDA tijdens het slikken van varenicline geen alcohol te gebruiken. Dit wegens de onvoorspelbare gedragingen na de combinatie van dit middel met alcohol.

Varenicline is een agonist van het αβ subtype van de nicotinereceptoren. Daarnaast werkt het op αβ, in mindere mate op αβ en α, en bevattende receptoren. Totaal agonisme werd vertoond op α receptoren.

Tot de mogelijke bijwerkingen behoren:


</doc>
<doc id="779787" url="https://nl.wikipedia.org/wiki?curid=779787" title="Cortex parietalis posterior">
Cortex parietalis posterior

De cortex parietalis posterior of de achterste pariëtale schors is een onderdeel van de pariëtale kwab in de hersenen. Hij omvat een groot deel van de afzonderlijke schorsvelden van de pariëtale kwab met uitsluiting van de primaire somatosensibele schors. Het hersengebied speelt onder andere een rol bij het verwerken van ruimtelijke informatie. Daarbij kan het onder meer gaan om de ruimtelijke verhoudingen tussen voorwerpen in relatie tot de positie en stand van het eigen lichaam. Dit kan belangrijk zijn bij het uitvoeren van bewegingen/handelingen in combinatie met bepaalde voorwerpen of bij het richten van de aandacht op een bepaald punt in de ruimte.

De cortex parietalis posterior vormt het eindpunt van de zogeheten dorsale of "waar"-route in de visuele schors. Het schorsveld beslaat grote delen van de lobulus parietalis superior ("bovenste wandkwabje"), de lobulus parietalis inferior ("onderste wandkwabje") en de sulcus intraparietalis die tussen beiden wandkwabjes in ligt. Dit komt ongeveer overeen in de hersenkaart van Korbinian Brodmann met area 5 ("area praeparietalis"), area 7 ("area parietalis"), area 39 ("area angularis") en area 40 ("area supramarginalis").

De cortex parietalis posterior wordt ook wel aangeduid als de somatosensibele associatieschors. Het gebied bevat veel verbindingen met gebieden in de frontale kwab zoals de premotorische schors en het frontale blikcentrum, en subcorticale gebieden zoals het pulvinar van de thalamus. 

De functies van de cortex parietalis posterior zijn complex. Enkele belangrijke functies worden hieronder kort samengevat:


</doc>
<doc id="779841" url="https://nl.wikipedia.org/wiki?curid=779841" title="Jan Lever (bioloog)">
Jan Lever (bioloog)

Jan Lever (Groningen, 20 juli 1922 - Amsterdam, 23 november 2010) was een Nederlands bioloog die was gespecialiseerd in de zoölogie, de endocrinologie en de evolutiebiologie. Zijn opvattingen over schepping en evolutie kunnen worden gekarakteriseerd als een vorm van theïstisch evolutionisme.

De gereformeerde Lever studeerde biologie aan de Universiteit Utrecht. Hij was grondlegger van de subfaculteit Biologie aan de Vrije Universiteit in Amsterdam waar hij van 1952-1986 hoogleraar dierkunde was. Hij deed onder meer onderzoek aan de schildklier, schelpen en het neuro-endocriene systeem bij slakken. Hij was sinds 1970 lid van de Koninklijke Nederlandse Akademie van Wetenschappen, waar hij van 1978 tot 1981 voorzitter was van de afdeling Natuurkunde.

Als hoogleraar biologie aan de Vrije Universiteit Amsterdam (destijds een universiteit van orthodox-gereformeerde signatuur), speelde hij een belangrijke rol in de acceptatie van de evolutietheorie in gereformeerde kring in de jaren vijftig en zestig. In navolging van andere VU-wetenschappers als Gerardus Sizoo, hield hij veel lezingen voor de achterban van de VU over de relatie tussen geloof en natuurwetenschap. Grote bekendheid verwierf hij naar aanleiding van zijn boek "Creatie en Evolutie" (1956). De theorie uit het boek "Creatie en Evolutie" verwoordde Lever op toegankelijker wijze onder meer in het boekje "Waar blijven we?" (1969), een verzameling van radio-lezingen die door de NCRV werden uitgezonden.
De relatie tussen geloof en wetenschap heeft hem zijn gehele verdere leven beziggehouden, kort voor zijn overlijden op 23 november 2010 publiceerde hij zijn laatste boek "Een bioloog leest de bijbel" (november 2010) waarin hij zijn visie op de betekenis van de bijbel(verhalen) zonder terughoudendheid weergeeft.




</doc>
<doc id="779903" url="https://nl.wikipedia.org/wiki?curid=779903" title="Sudan I">
Sudan I

Sudan I is een oranjegele azokleurstof.

De verbinding wordt vaak gebruikt als kleurstof voor olie en verf. Vroeger werd het ook gebruikt voor het kleuren van voedingsmiddelen zoals currysaus en chilisaus. In meeste landen werd het verboden vanwege de gezondheidsrisico's, maar het wordt nog steeds gebruikt in chemische experimenten.

Via tests op muizen is gebleken dat sudan I leverkanker zou kunnen veroorzaken. De stof werd dan ook verboden in de Europese Unie.



</doc>
<doc id="780906" url="https://nl.wikipedia.org/wiki?curid=780906" title="Hematinicum">
Hematinicum

Een hematinicum is een stof die het hemoglobinegehalte en het aantal erytrocyten in het bloed verhoogt. Een tekort aan hematinica is een mogelijke oorzaak van anemie.


</doc>
<doc id="781156" url="https://nl.wikipedia.org/wiki?curid=781156" title="Gyrus cinguli">
Gyrus cinguli

De gyrus cinguli of gordelwinding maakt deel uit van het limbische systeem van de hersenen. Hij loopt om de hersenbalk heen en bestaat uit twee delen, de gyrus cinguli anterior of "voorste gordelwinding" en de gyrus cinguli posterior of "achterste gordelwinding". Door de gyrus cinguli loopt een bundel van witte vezels heen, namelijk het cingulum.

De gyrus cinguli wordt van de bovengelegen hersengebieden gescheiden door de sulcus cinguli en van de hersenbalk door de sulcus corporis callosi. Aan de achterkant loopt de gyrus cinguli gekromd om het splenium corporis callosi heen richting de gyrus parahippocampalis. Dit gedeelte van de gordelwinding is wat smaller en wordt daarom ook isthmus gyri cinguli (Grieks: ἰσθμός, "isthmos" = landengte) genoemd. 

Het schorsgebied van de gyrus cinguli anterior is onderverdeeld door de Duitse neuroanatoom Korbinian Brodmann in twee afzonderlijke schorsvelden, namelijk area 32 ("area cingularis anterior dorsalis") en area 24 ("area cingularis anterior ventralis"). Beide velden gezamenlijk zijn ook bekend onder de naam cortex cingularis anterior. Het schorsgebied van de gyrus cinguli posterior werd door hem onderverdeeld in area 23 ("area cingularis posterior ventralis") en area 31 ("area cingularis posterior dorsalis"). Deze velden zijn gezamenlijk bekend onder de naam cortex cingularis posterior.

Deze schorsgebieden van de gyrus cinguli ontvangen signalen van andere gebieden in de hersenen zoals de voorste thalamuskernen ("nuclei anteriores thalami").



</doc>
<doc id="781266" url="https://nl.wikipedia.org/wiki?curid=781266" title="Diaconessenhuis (Meppel)">
Diaconessenhuis (Meppel)

Het Diaconessenhuis in Meppel is een streekziekenhuis voor de bewoners van zuidwest-Drenthe, noordwest-Overijssel en zuidoost-Friesland. Het is gelegen aan de Hoogeveense Vaart in de splitsing tussen de A28 en A32.

Het ziekenhuis kan beschikken over 81 specialisten, ruim 1400 personeelsleden en heeft een capaciteit van 330 bedden, waarvan een kleine 20 op de PAAZ-afdeling. Het geheel is in de eerste jaren van de 21e eeuw voor het laatst verbouwd. In Steenwijk, Ruinen en Dwingeloo zijn er buitenpoli's van het Diaconessenhuis. 

Het Diaconessenhuis is onderdeel van "Zorgcombinatie Noorderboog", waartoe ook meerdere verpleeg- en verzorgingshuizen in de regio Meppel en Steenwijk behoren. Het ziekenhuis gaat in de nabije toekomst fuseren met het Isala ziekenhuis in Zwolle. Deze fusie zal een verandering inhouden voor de zorg die in Meppel wordt aangeboden. 

Diaconessenhuis Meppel heeft een in Nederland uniek droogbedcentrum met onder andere poliklinische en klinische trainingen voor kinderen en volwassenen met incontinentieproblemen, al dan niet in combinatie met bekkenproblematiek.

Het Diaconessenhuis kent ook een afdeling Sportgeneeskunde. Verdere bijzondere faciliteiten zijn het Dialysecentrum, dat een samenwerkingsproject is met de Isala Klinieken, en de kraamsuites. In deze suites op de kraamafdeling kunnen ouders en hun pasgeborene 24 uur per etmaal samen zijn, in een zo huiselijk mogelijke sfeer.

Voor de hoofdingang van het ziekenhuis staat een ongeveer vijf meter hoog stenen kunstwerk in de vorm van een gestileerde hond. In de volksmond liefkozend ""Thontie"" genoemd. De hond staat symbool voor vertrouwen en geduld. Vertrouwen in een goede afloop en geduldig wachten tot zijn baasje weer naar buiten komt. De hond is een ontwerp van het kunstenaarsduo Groenewoud/Buij.




</doc>
<doc id="781454" url="https://nl.wikipedia.org/wiki?curid=781454" title="Kwik(II)fulminaat">
Kwik(II)fulminaat

Kwik(II)fulminaat, knalkwik of slagkwik, is een zeer instabiele, explosieve stof die gebruikt wordt als detonator in penvuurpatronen en randvuurpatronen om de hoofdlading te ontsteken.

Het vindt ook toepassingen in slaghoedjes en vroeger in trekbommetjes (is nu vervangen door een ander pyrotechnisch mengsel). De explosieve ontleding van de stof volgt de reactie:

Kwik(II)fulminaat wordt bereid door reactie van kwik en salpeterzuur, met toevoeging van ethanol na de reactie.


</doc>
<doc id="781479" url="https://nl.wikipedia.org/wiki?curid=781479" title="Ofloxacine">
Ofloxacine

Ofloxacine is een antibioticum, behorend tot de categorie van de fluorchinolonen, dat een eiwit blokkeert dat een belangrijke rol speelt bij de bacteriegroei, waardoor de bacterie zich niet meer kan vermenigvuldigen en afsterft. De bacteriedodende werking begint één tot twee uur na inname.

Artsen schrijven het voor bij infecties met bacteriën, zoals blaasontsteking, luchtweginfecties (longontsteking, acute bronchitis, taaislijmziekte, tuberculose), huidinfecties en SOA's als gonorroe en Chlamydia.

Na inname verspreidt de stof zich via het bloed in het lichaam en komt vervolgens in de meeste weefsels terecht. Het komt ook in de urine terecht.


</doc>
<doc id="781687" url="https://nl.wikipedia.org/wiki?curid=781687" title="Ring van Waldeyer">
Ring van Waldeyer

De ring van Waldeyer is de benaming voor ringvormige positionering van lymfeweefsel in de naso- en keelholte dat betrokken is bij de afweer van het menselijklichaam tegen ziektekiemen, schimmels en micro-organismen die via de mond of neus binnenkomen. 

Zijn voornaamste functie is de handhaving van onze gezondheid en het bestrijden van binnendringende ziektekiemen via de mond en neus.
Dit lymfeweefsel is zeer belangrijk op jonge leeftijd. In deze periode is het immuunsysteem nog volop in ontwikkeling en in deze periode is het weefsel dan ook groter en sterker ontwikkeld dan op volwassen leeftijd, nodig voor deze verhoogde activiteit. Men moet eerst afweer maken tegen de nieuwe ziektekiemen, om er later min of meer immuun tegen te worden.

De meest prominente onderdelen van dit weefsel zijn de (keel)amandelen (tonsillen / tonsillae palatinae) en bestaan voor de rest uit het adenoïd, de tonsilla lingualis en de tonsilla tubaria.


</doc>
<doc id="782676" url="https://nl.wikipedia.org/wiki?curid=782676" title="Blind (2007)">
Blind (2007)

Blind is een Nederlandse dramafilm van Tamar van den Dop uit 2007.

Dit was van den Dops eerste langspeelfilm na twee korte films "Schat" en "Lot" te hebben gemaakt. Ze bedacht deze sprookjesachtige verhaallijn al op de toneelschool. De opnames werden gemaakt in Nederland, België en Bulgarije.

Het scenario van "Blind" is ook uitgegeven als novelle bij uitgeverij Podium en werd geschreven in samenwerking met Thomas Verbogt.

Ruben is een eenzame blinde jongen en Marie is een albino-vrouw die moeilijk met haar uiterlijk kan omgaan. Als Marie gevraagd wordt om te gaan voorlezen voor Ruben ontstaat er een gepassioneerde vriendschap die overgaat in verliefdheid. Als Ruben aan zijn blindheid geopereerd kan worden, is er de vraag of de liefde kan blijven bestaan. Ze vlucht weg en pas veel later vindt Ruben haar terug in een bibliotheek. Maar daar wijst zij hem af, nadat ze hem even zag schrikken bij de eerste aanblik. Uiteindelijk gebruikt Ruben twee ijspegels om zichzelf terug aan de ogen te verwonden.


De film "Blind" was in Nederland de eerste film met audiodescriptie. Een techniek die de film toegankelijk maakt voor visueel beperkten. Tijdens een speciale première, georganiseerd met medewerking van Stichting Oogfonds Nederland, keken de acteurs en een merendeels visueel beperkt publiek op een heel nieuwe manier naar de film. Via een koptelefoon met een apart audiokanaal, werden de visuele elementen van de film beschreven. De audiodescriptie bij de film is ingesproken door Tamar van den Dop. Later zijn ook Zwartboek, Bride Flight en Oorlogswinter in de bioscoop verschenen met audiodescriptie. De dvd's van deze films zijn ook uitgerust met audiodescriptie.



</doc>
<doc id="782813" url="https://nl.wikipedia.org/wiki?curid=782813" title="Zestientje">
Zestientje

Het zestientje is een benaming in de EHBO voor een steriel gaasje van 1/16 m².

Voor de benaming van 'het zestientje' moeten we terug in de tijd: de tijd waarin het vak verpleegkundige nog niet bestond en de zorg voor zieken en armlastigen werd uitgevoerd door verpleegsters. Tijdens de nachtdiensten werden gazen gevouwen die overdag in de verzorging gebruikt konden worden. Een stuk hydrofiel gaas werd eenmaal dubbel gevouwen en daarna in acht lagen gevouwen.

Uit een stuk van 1 vierkante meter werden dan 16 gaasjes gehaald.

De berekening zou dan als volgt worden:<br>
Uitgangssituatie: 1 m² = 10.000 cm² <br>
Eenmaal dubbelvouwen: 10.000/2 = 5.000 cm² <br>
In acht lagen gevouwen: 5.000/8 = 625 cm² <br>
16 gaasjes: 625/16 = 39 cm² <br>
Dit komt overeen met een gaasje van ongeveer 5 x 8 cm. Overigens is het huidige 'zestientje' niet meer vergelijken met het oude 'zestientje'; op veel verpakkingen staat momenteel de tekst: 'steriel gaas 5 x 7,5 cm' (of 5 x 8,5).
Bovendien zit er verschil in kwaliteit van gaasjes. Goedkope steriele gaasjes kunnen vaak voor de lagere prijs worden aangeboden omdat ze wel op maat gesneden zijn maar soms minder lagen hebben. Daardoor is er minder grondstof nodig dan voor een kwalitatief beter steriel gaasje dat wel uit een verantwoord aantal lagen bestaat en die vaak wat breder en langer zijn, zodat tijdens het vouwen de randjes konden worden omgevouwen, zodat het gaasje niet rafelt.


</doc>
<doc id="782839" url="https://nl.wikipedia.org/wiki?curid=782839" title="Ziekte van Osgood-Schlatter">
Ziekte van Osgood-Schlatter

De ziekte van Osgood-Schlatter is een ziekte waarbij er pijn optreedt op de plaats van de aanhechting van de kniepees aan het scheenbeen. Hierbij ontstaat er een gevoelige bobbel op het scheenbeen net onder de knie. De ziekte is voor het eerst beschreven door de Amerikaanse chirurg Robert Osgood en de Zwitserse chirurg Carl Schlatter, onafhankelijk van elkaar in 1903.

De ziekte komt vooral voor bij jongens tussen de 10 en 16 jaar. Bij meisjes komt het iets minder voor, dan echter vaak iets eerder, 8-14 jaar. Het ontstaat wanneer ze in de groeispurt zijn en de pezen minder snel groeien. Er ontstaat een zichtbare bult onder de knie die gevoelig is en warm aanvoelt. Klachten ontstaan vooral na het sporten waarin veel gerend, gesprongen of geknield wordt. Er ontstaan grote krachten op de kniepees en de bult doet pijn. De aanhechting van de kniepees op het scheenbeen is geïrriteerd en ontstoken en vaak vormt zich na enige maanden op die plaats wat meer botweefsel dan normaal.

Osgood-Schlatter gaat in principe vanzelf over. Huisartsen of orthopeden adviseren meestal om een periode weinig aan sport te doen om zo de knie wat rust te gunnen, en na sportactiviteiten de knie af te koelen met ijs. De klachten zullen verdwijnen na enkele maanden tot enkele jaren. De bult onder de knie zal blijven, al wordt hier later normaliter geen directe hinder meer van ondervonden, tenzij wanneer je op die knie zit: dan voel je die bult nog en dat kan pijnlijk zijn.

De tuberositas tibiae, de benige zwelling onder de knie bestaat uit kraakbeen bij meisjes onder de 11 en jongens onder de 13. Het secundaire centrum van verbening, ook wel apofyse genoemd, ontstaat bij meisjes tussen de 8 en 12 jaar en bij jongens tussen de 9 en 20 jaar. De gebruikelijke theorie is dat door trekkracht (tractie) aan dit verbeningspunt (ossificatiepunt) er micro-letseltjes ontstaan of ontsteking van de pezen, waardoor de klachten van Osgood-Schlatter ontstaan.




</doc>
<doc id="782845" url="https://nl.wikipedia.org/wiki?curid=782845" title="Albert van Renterghem">
Albert van Renterghem

Albert Willem van Renterghem (1845 - 1939) was een Nederlandse huisarts in Goes die in navolging van de Fransman Ambroise-Auguste Liébault hypnose introduceerde in Nederland. 

In 1887 richtte hij met Frederik van Eeden in Amsterdam een praktijk voor "‘behandeling door hypnotisme’" op. In 1893 trok Van Eeden zich terug uit die praktijk. Ook bevorderde Van Renterghem de verspreiding van Freuds psychoanalyse in Nederland. In 1917 werd hij voorzitter van de "‘Nederlandsche Vereeniging voor Psychoanalyse’". 

Zijn zoon Toine van Renterghem speelde in het Nederlands voetbalelftal en werd tandarts.


</doc>
<doc id="782888" url="https://nl.wikipedia.org/wiki?curid=782888" title="3-methylbutaanzuur">
3-methylbutaanzuur

3-methylbutaanzuur of isovaleriaanzuur is een natuurlijk voorkomend zuur in een groot aantal planten. De verbinding is een metaboliet van leucine. Isovaleriaanzuur is een kleurloze vloeistof die goed oplost in de meeste organische oplosmiddelen. In water lost de stof echter slecht op.

Isovaleriaanzuur zelf heeft een penetrante geur. Esters van het zuur worden echter veel gebruikt in de parfumindustrie vanwege hun aangename geur.


</doc>
<doc id="782950" url="https://nl.wikipedia.org/wiki?curid=782950" title="Cornelis Winkler">
Cornelis Winkler

Cornelis Winkler (Vianen, 25 februari 1855 – Hoog Soeren, 8 mei 1941) was de eerste hoogleraar psychiatrie en neurologie in Nederland. 

Winkler kwam uit een doktersgeslacht - zowel zijn vader, grootvader en overgrootvader waren arts - en promoveerde kort na zijn doctoraalexamen in Utrecht op 5 april 1879 met lof in de medicijnen op het proefschrift "Over virus tuberculosum", een studie over de mogelijke oorzaak van tuberculose.

In 1885 werd Winkler benoemd als lector in de psychiatrie, waardoor hij medewerker werd van F.C. Donders. Zijn lectoraat kreeg zeer waarschijnlijk onder invloed van Donders een puur neurologische invulling: psychopathologie was een pathologie van de hersenen.
Winkler werd in 1893 hoogleraar psychiatrie en neurologie in Utrecht, de eerste in Nederland in dit vakgebied maar hij nam in 1896 ontslag omdat hij niet de eigen kliniek kreeg die hem meer malen was toegezegd. In hetzelfde jaar werd hij hoogleraar in Amsterdam. Hij doceerde neurologie, elektrotherapie en radiologie en was nauw betrokken bij de oprichting van het Nederlands Centraal Instituut voor Hersenonderzoek. Hij keerde in 1915 terug naar Utrecht, toen daar de Psychiatrische en Neurologische Kliniek was geopend. 

Winkler was een verklaard anti-feminist en bewonderaar van de criminele antropologie van Cesare Lombroso. Hij was de eerste voorzitter van de Nederlandsche Anthropologische Vereeniging.




</doc>
<doc id="782962" url="https://nl.wikipedia.org/wiki?curid=782962" title="Albert Moll">
Albert Moll

Albert Moll (Polnisch Lissa, 4 mei 1862 - Berlijn, 23 september 1939) was een Duitse psychiater die met Iwan Bloch en Magnus Hirschfeld als grondlegger van de moderne seksuologie bekendstaat. Moll ging ervan uit dat seksualiteit uit twee gescheiden delen opgebouwd is: seksuele stimulatie en seksuele aantrekking.



</doc>
<doc id="783894" url="https://nl.wikipedia.org/wiki?curid=783894" title="Adriana la Noy">
Adriana la Noy

Adriana la Noy was een 17de-eeuwse Nederlandse matroos.

Adriana la Noy "dient als matroos op 's lands vloot". Ze had in Zeeland als vrijwilliger aangemonsterd op 's Lands vloot tijdens de eerste Engelse Zeeoorlog en naar tevredenheid als matroos dienstgedaan, totdat ze als vrouw werd ontmaskerd. Haar naam is overgeleverd omdat deze in (1652 of) 1653 voorkomt in de "Notulen der Admiraliteit van de Maze en Amsterdam'. J.C. De Jonge schreef hierover in 1858:




</doc>
<doc id="784038" url="https://nl.wikipedia.org/wiki?curid=784038" title="Charles Dejaegher">
Charles Dejaegher

Charles Amand Paul Louis De Jaegher (Nieuwpoort, 11 december 1875 - Tienen, 17 april 1945) was een Belgisch liberaal politicus en burgemeester.

De Jaegher promoveerde tot doctor in de geneeskunde aan de ULB en vestigde zich in Tienen. Hij werd er geneesheer van het Bureel van weldadigheid en van de godshuizen, beheerder van maatschappijen voor goedkope woningen, voorzitter van het gewestelijk comité van het Nationaal Werk van de wezen van slachtoffers van arbeidsongevallen, lesgever en dokter in de provinciale normaalschool van Brabant. 

In 1906 werd hij verkozen tot gemeenteraadslid van Tienen, in 1920-1921 was hij schepen en van 1921 tot aan zijn dood was hij burgemeester.

Van 1921 tot 1925 en van 1932 tot aan zijn dood was hij liberaal volksvertegenwoordiger voor het arrondissement Leuven.



</doc>
<doc id="784130" url="https://nl.wikipedia.org/wiki?curid=784130" title="Stamceltransplantatie">
Stamceltransplantatie

Stamceltransplantatie wordt in de geneeskunde toegepast als behandeling bij bloedkanker (leukemie, ziekte van Kahler, plasmaceldyscrasie), lymfeklierkanker (lymfoom) en bepaalde bloedziekten (thalassemie, immuundeficiënties en aplastische anemie). In de toekomst kan het misschien ook bij andere ziekten worden gebruikt. 

Een aantal patiënten krijgt chemotherapie en/of radiotherapie in een hoge dosering toegediend. Deze behandeling vernietigt naast zieke cellen ook gezonde cellen in de beenmergholte. Daarom worden na een behandeling met hoge dosis chemotherapie en/of radiotherapie aansluitend gezonde, goedwerkende stamcellen aan de patiënt toegediend.
Stamcellen kunnen verschillende typen bloedcellen maken en zorgen voor herstel van het beenmerg.

Enkele jaren terug werden de benodigde stamcellen vooral uit het beenmerg gehaald: een beenmergtransplantatie. De laatste jaren gebeurt dat alleen nog bij uitzondering. Stamcellen worden tegenwoordig vrijwel altijd rechtstreeks uit het bloed gehaald. We spreken dan van een stamceltransplantatie.

De stamcellen worden getransplanteerd van een gezonde donor naar een zieke ontvanger bij wie alle hematopoïetische cellen ziek zijn of afwezig door hoge dosis chemotherapie (allogene stamceltransplantatie).

Soms kan iemand zijn eigen stamcellen teruggetransplanteerd krijgen, als er een manier bestaat om uit het beenmerg van de patiënt die stamcellen te selecteren die niet ziek zijn (autologe stamceltransplantatie).

Hemopoïese (ook de termen "hemopoëse", "hematopoïese" en "hematopoëse" worden wel gebruikt) betekent bloedcelvorming. Het beenmerg is de plaats waar bloedcellen worden aangemaakt. Het is sponsachtig weefsel in de holten van onze botten en bevindt zich hoofdzakelijk in het
bekken, het borstbeen en de ruggenwervels. 

Het beenmerg bevat enkele duizenden (bloed)stamcellen. Dit zijn voorlopers van bloedcellen. Uit de stamcellen rijpen per dag miljarden bloedcellen die vervolgens via de bloedbaan in alle delen van het lichaam terechtkomen. Alle typen bloedcellen zijn van levensbelang. We onderscheiden:

Momenteel worden stamcellen op twee manieren verzameld:

Er bestaan drie soorten stamceltransplantatie:

Stamcellen worden tegenwoordig vrijwel altijd rechtstreeks uit het bloed gehaald. Daarvoor werden de benodigde stamcellen vooral uit het beenmerg gehaald, een zogenaamde beenmergtransplantatie.

Een beenmergtransplantatie is zeer eenvoudig: door middel van een infuus worden de stamcellen naar de ontvanger getransfundeerd. Binnen enkele uren nestelen de stamcellen zich in het lege beenmerg van de patiënt. Daarna duurt het 2 tot 3 weken voor de nieuwe stamcellen bloedcellen gaan produceren. Tot die tijd moet de patiënt van rode bloedcellen en bloedplaatjes worden voorzien door middel van transfusies. In deze periode is de patiënt erg kwetsbaar, er liggen een aantal gevaren op de loer:

Bij orgaantransplantaties (bijvoorbeeld niertransplantatie) is de afweerreactie van de ontvanger ("host") vaak een groot probleem. Vandaar dat vrij veel niertransplantaties op lange termijn nog kunnen falen, een deel van de transplantaten ("grafts") worden uiteindelijk toch afgestoten ("graft-versus-host disease"). Om dit te voorkomen moet de patiënt levenslang immuun-onderdrukkende medicatie gebruiken. De kans op een afstotingsreactie bij beenmergtransplantatie is echter verwaarloosbaar klein. Dit komt doordat de ontvanger eerst intensief met chemotherapie behandeld is waarbij zowel gezond als ongezond beenmerg is vernietigd. Hierdoor is eveneens het afweersysteem (alle witte bloedcellen) van de patiënt vernietigd. Donorstamcellen kunnen dus zonder veel problemen worden getransplanteerd, nadat de chemotherapie gestopt is natuurlijk.



</doc>
<doc id="784150" url="https://nl.wikipedia.org/wiki?curid=784150" title="Zaadbalkanker">
Zaadbalkanker

Zaadbalkanker of testiscarcinoom is een vorm van kanker die ontstaat in de zaadbal, ook wel testis of testikel genoemd.

Zaadbalkanker is in principe een relatief zeldzame ziekte, maar het is de meest voorkomende vorm van kanker bij jonge mannen (tussen de 15 en 30 jaar). Hoewel de ziekte meestal op deze leeftijd voorkomt, kan deze echter ook voorkomen op oudere- en zelfs op kinderleeftijd.

In Nederland krijgen steeds meer mannen zaadbalkanker, maar het is een raadsel waarom het aantal toeneemt. In 2010 werd in Nederland bij 660 mannen zaadbalkanker gediagnosticeerd, ten opzichte van 500 nieuwe gevallen in 2000. In de periode tussen 1990 en 2000 was het aantal gevallen van zaadbalkanker ook al met 40% toegenomen. De sterfte eraan nam in dezelfde periode af van 38 sterfgevallen in 1990 naar 25 in 2000, en 26 in 2010, wat al aangeeft dat het genezingspercentage zeer hoog is. 

Zaadbalkanker ontstaat meestal in kiemcellen, de cellen in de zaadbal die het zaad produceren.

Bij zaadbalkanker worden twee hoofdtypes onderscheiden:
Uitzaaiingen van het seminoom verplaatsen zich meestal via de lymfeklieren; uitzaaiingen van het non-seminoom verplaatsen zich meestal via de bloedbaan. Ook is een tussenvorm mogelijk.

Meestal ontdekken mannen bij wie zaadbalkanker wordt vastgesteld, zelf veranderingen aan een zaadbal. Soms bestaat dit uit een, meestal pijnloze, toename in grootte van de zaadbal, soms uit een knobbel of knobbels in de zaadbal. Heel soms is er sprake van een duidelijk scherpe pijn in de aangedane bal.
Daarnaast melden patiënten vaak een onbestemd gevoel in de onderbuik, achter of in het scrotum, vermoeidheid zonder aanwijsbare reden of afnemend libido.

Bij sommige mannen wordt zaadbalkanker vastgesteld vanwege klachten-gevende uitzaaiingen, gedacht moet worden aan buik- of rugpijn. Ook kan er sprake zijn van een zwelling van de borstklier of van het gebied rond de tepel, met of zonder pijn.

Vroege ontdekking en tijdige behandeling van zaadbalkanker is erg belangrijk. In principe geldt dat hoe kleiner de tumor is bij ontdekking, des te gunstiger de vooruitzichten zijn. Teelbal- of zaadbalkanker wordt vaak laat ontdekt. Meestal gaan mannen pas naar de dokter als er al sprake is van uitzaaiingen. Als de huisarts wordt geraadpleegd bestaat het risico dat deze eerder aan een bijbalontsteking denkt, waarvoor dan antibiotica worden voorgeschreven.

Uitzaaiingen van zaadbalkanker komen met name voor in de diverse lymfeklieren (achter in de buikholte, ter hoogte van de nieren en de lagere wervels, boven het sleutelbeen, in het gebied tussen de longen). Daarnaast kunnen tumorcellen zich via het bloed verspreiden en kunnen uitzaaiingen ontstaan in de longen, de lever en andere organen.

Voor vele vormen van kanker is een stadium-indeling vastgesteld, waarmee de mate waarin de ziekte zich in het lichaam heeft uitgebreid, wordt aangeduid.
Voor zaadbalkanker geldt de volgende indeling:

Van alle mannen die zaadbalkanker krijgen is 95% na 5 jaar nog in leven. Als de kanker op het moment van ontdekking nog niet is uitgezaaid, is het overlevingscijfer zelfs 99%, als het alleen is uitgezaaid naar de lymfeklieren is het nog steeds 96%. Als het verder is uitgezaaid daalt dit cijfer naar 72% en bij mannen met 'een hoog risicoprofiel' tot 40-45%. Risicoprofiel is een term die artsen gebruiken en de hoogte daarvan hangt af van diverse factoren, zoals de grootte en plaats van de uitzaaiingen en de waarde van de tumormarkers in het bloed. Deze markers zijn beta-HCG, wat bij een man kan leiden tot een vals positieve zwangerschapstest, en AFP.

Pas na een operatie waarbij tumorweefsel verkregen wordt (vaak is dat de zaadbal), kan definitief bevestigd worden of er sprake is van zaadbalkanker.
De zaadbal wordt meestal chirurgisch via het lieskanaal verwijderd als eerste behandelingsstap. Vaak wordt dit gevolgd door adjuvante behandeling. Onderdelen kunnen zijn:
In het algemeen reageert het seminoom heel erg goed op bestraling, en hoeft chemotherapie niet altijd noodzakelijk te zijn.

Bij een non-seminoom wordt meestal direct behandeld met chemotherapie; bestraling speelt dan geen (belangrijke) rol.

Over de oorzaken van zaadbalkanker is vrijwel niets bekend, maar wel zijn er enkele risicofactoren bekend;



</doc>
<doc id="784397" url="https://nl.wikipedia.org/wiki?curid=784397" title="Zweedse Classificatie">
Zweedse Classificatie

De Zweedse Classificatie is een indeling waarin beschreven wordt of geneesmiddelen tijdens zwangerschap en lactatie schade kunnen geven aan het kind.

Er is nog vrij weinig informatie over welke geneesmiddelen welke schade kunnen veroorzaken. Hoewel er dieronderzoek (reprotoxiciteitonderzoek) is gedaan naar veel geneesmiddelen, zegt dit niet alles: zo zijn corticosteroïdee bij dieren wel teratogeen, maar bij mensen niet. Onderzoeken op dit gebied zijn bij mensen onethisch en daarom moeten we het doen met de informatie uit case-reports.
De Zweedse classificatie kent 4 categorieën, die onderscheiden naar de bekendheid van de risico’s, of risico blijkt uit dieronderzoek en naar de ervaring die er met de geneesmiddelen is. 

Als een geneesmiddel aan een zwangere vrouw is voorgeschreven dat niet in categorie A valt, zal het nut voor de moeder (of het risico van niet voorschrijven) moeten worden afgewogen tegen het risico voor het kind. Een voorbeeld hierbij zijn anti-epileptica die niet gestopt mogen worden, omdat een epileptische aanval niet alleen schadelijk kan zijn voor de moeder, maar ook voor het ongeboren kind.

Bij lactatie is de indeling gemaakt in 4 klassen:

Als een geneesmiddel toch gebruikt moet worden en de moeder wil daarna weer borstvoeding geven dan moet zij afkolven om de melkproductie op gang te houden. De tijd die zij moet wachten met het geven van borstvoeding is 4 à 5 maal de halveringstijd van het geneesmiddel. Daarna kan zij haar baby weer borstvoeding geven.


</doc>
<doc id="784408" url="https://nl.wikipedia.org/wiki?curid=784408" title="Case-report">
Case-report

Een case-report is een beschrijving door een arts over een uitzonderlijke patiënt, soms over enkele patiënten. Het kan hierbij gaan over zeer zeldzame bijwerkingen, over zeer zeldzame ziektes, over zeldzame aangeboren afwijkingen. Normaal gesproken worden veel van de minder zeldzame bijwerkingen, ziekten in grote onderzoeken gevonden en beschreven, maar in deze gevallen is het niet mogelijk veel mensen met hetzelfde probleem te vinden. Case-reports hebben enerzijds waarde omdat ze een zeer zeldzaam fenomeen beschrijven, anderzijds zijn ze van minder waarde dan groter onderzoek, omdat de beschrijving maar op 1 patiënt gebaseerd is. Daarom is het mogelijk dat de waarneming op toeval berust of dat de arts zich vergist. 

Het schadelijke effect van softenon is bijvoorbeeld uiteindelijk gevonden omdat een arts in korte tijd meer misvormde baby's zag dan voorheen en hij hierover een brief stuurde naar een gerenommeerd tijdschrift. Hij deed te weinig waarnemingen (een 'doorsnee' huisarts heeft ongeveer 2300 patiënten) om werkelijk een gefundeerde uitspraak te doen, maar toch wilde hij deze casus rapporteren.


</doc>
<doc id="784506" url="https://nl.wikipedia.org/wiki?curid=784506" title="Spinale musculaire atrofie">
Spinale musculaire atrofie

Spinale musculaire atrofie (SMA) is de verzamelnaam voor een groep progressieve spierziekten, ook wel "neuromusculaire aandoeningen" genoemd. Oorzaak van deze aandoeningen is aantasting van de motorische zenuwcellen in het ruggenmerg met een slechte spierfunctie tot gevolg.

Er zijn 3 verschillende typen:

SMA wordt autosomaal recessief overgedragen. De oorzaak ligt waarschijnlijk op chromosoom 5 waarbij 3 genen betrokken zijn. Kinderen kunnen SMA krijgen als beide ouders drager zijn.

Door een defect van het SMN-gen worden de motorische voorhoorncellen aangetast.

De diagnose wordt meestal gesteld met een DNA-onderzoek, waarmee in 92% van de gevallen SMA worden vastgesteld. 

Als het na DNA-onderzoek niet duidelijk wordt of er een afwijking is, is het mogelijk om afwijkende spieractiviteit te meten met een elektromyogram of om een spierbiopt te nemen.

Over het algemeen verlopen de 3 typen hetzelfde. De spierfunctie van patiënten neemt vrijwel normaal toe tot de openbaring van de ziekte, waarbij de spierfunctie afneemt omdat de spieren niet gebruikt (kunnen) worden vanwege de aantasting van de zenuwen. De directe gevolgen zijn afhankelijk van de leeftijd waarop de ziekte zich openbaart. Een baby heeft nog niet zoveel spierkracht kunnen ontwikkelen waardoor de achteruitgang van de spierfunctie door SMA vrijwel altijd dodelijk is, terwijl een volwassene meer spierkracht kan missen zonder dat de gevolgen ernstig zijn.

De snelheid waarmee de spierfunctie afneemt hoeft niet constant te zijn. Door bijvoorbeeld lange tijd een bepaalde handeling niet uit te voeren, bestaat de mogelijkheid dat men deze handeling niet meer zal kunnen uitvoeren. Na een korte periode waarin men in bed heeft moeten blijven, door bijvoorbeeld een andere ziekte, hebben patiënten veel moeite om handelingen opnieuw te kunnen uitvoeren en kunnen sommige handelingen niet meer uitgevoerd worden.

SMA is op dit moment niet te genezen. Alleen gevolgen van de ziekte kunnen tot op zekere hoogte behandeld worden. 

Een veelvoorkomend gevolg is vergroeiing van de wervelkolom (scoliose).

Fysiotherapie is gericht op bewegings- en houdingsadvies. Hiermee wil men bereiken dat spierfuncties zo lang mogelijk gebruikt kunnen worden door deze te stimuleren met (spier)bewegingen.
Ergotherapie kan helpen bij het aanpassen van materiaal en hulp bieden bij de aanvraag van voorzieningen om zo de kwaliteit van het leven te vergroten en comfortabel te zitten/liggen/vervoeren. 

Door spierverslapping kan, zoals bij veel spierziekten, kunstmatige beademing nodig zijn. In een vroeg stadium is dit alleen ter ondersteuning, maar in een later stadium wordt de patiënt vrijwel afhankelijk van beademingsapparatuur.

Er wordt veel wetenschappelijk onderzoek naar deze ziekten gedaan.



</doc>
<doc id="784687" url="https://nl.wikipedia.org/wiki?curid=784687" title="Claude Bernard">
Claude Bernard

Claude Bernard (Saint-Julien, 12 juli 1813 – Parijs, 10 februari 1878) was een Frans fysioloog, die belangrijke feiten vaststelde betreffende de functies van het menselijk lichaam, zoals de centrale regeling van het stofwisselingsproces en de suikervorming in de lever.

Bernard werd geboren in de buurt van St.-Julien, departement Rhône, als zoon van Pierre François Bernard (wijnboer en af en toe onderwijzer) en Jeanne Saulnier. Bernard ging naar een jezuïetenschool in Villefranche-sur-Saône en daarna naar het Collège de Thoissey. Toen hij 18 was werd hij leerling-apotheker omdat zijn ouders zijn studie niet meer konden betalen. 

Nadat Bernard zijn baccalaureaat behaalde meldde hij zich aan bij de universiteit van Parijs voor de studie geneeskunde. Hij studeerde in 1843 af, maar heeft nooit een praktijk als arts gehad.

Hij werd assistent bij de fysioloog en neuroloog François Magendie (1773-1855), werd een specialist in het ontleden en onderzocht het spijsverteringsproces en de werking van het zenuwstelsel. In 1848 toonde hij het belang van de alvleesklier en de dunne darm voor de spijsvertering.

Ook wat het zenuwstelsel betreft deed Bernard belangrijke ontdekkingen waaronder een beschrijving van de gehoorzenuw.

In 1867 ontving hij het Legioen van Eer en in 1869 werd hij toegelaten tot de Académie Française. In 1876 kreeg hij de Copley Medal. 

Toen hij stierf kreeg hij als eerste Franse wetenschapper een staatsbegrafenis. Hij ligt begraven op Père-Lachaise.




</doc>
<doc id="784801" url="https://nl.wikipedia.org/wiki?curid=784801" title="Victor Van Sande">
Victor Van Sande

Victor Adolphe Van Sande (Erpe, 22 januari 1860 - Gent, 20 april 1914) was een Belgisch volksvertegenwoordiger voor de Katholieke Partij.

Van Sande was arts en werd gemeenteraadslid (vanaf 1903) in Wetteren.

In 1912 werd hij volksvertegenwoordiger in het arrondissement Dendermonde voor de Katholieke Partij en vervulde dit mandaat tot aan zijn dood.




</doc>
<doc id="785158" url="https://nl.wikipedia.org/wiki?curid=785158" title="Systole (hart)">
Systole (hart)

Systole is de fase waarin de kamers van het hart contraheren (samentrekken).

De linkerventrikel pompt zuurstofrijk bloed door de aorta naar de weefsels, de rechterkamer pompt tijdens de systole zuurstofarm bloed naar de longen, waarna dit zuurstofrijk terugkeert naar de linkerboezem (atrium) die het bloed weer naar de linkerventrikel geleidt. Tijdens de systole zijn de atrioventriculaire kleppen, de kleppen tussen boezems en ventrikels gesloten. De aortaklep en de pulmonalisklep, dat zijn de kleppen tussen de ventrikels of kamers en de aorta en de longslagader, staan wijd open.
De systole begint als de atrioventriculaire kleppen sluiten, wat te horen is als de eerste harttoon. Ze maakt plaats voor de diastole als de aortaklep en de pulmonaalklep sluiten en zo de tweede harttoon doen klinken.

Door een elektrische prikkel die ontstaan is in de sinusknoop en via de boezems en de AV-knoop via de "bundel van His" de hartspier bereikt, verliest de wand van de spiercellen zijn elektrische lading en trekt de spier samen. Op het ECG is dit zichtbaar als het QRS complex. De celmembraan blijft nog even ontladen tot de celmembraan weer gepolariseerd raakt, dat is zichtbaar tijdens de T-top op het ECG. Dan begint de diastole waarin de kamers zich weer vullen.

Tijdens de systole loopt de druk die de linkerventrikel het bloed meegeeft de aorta in, op tot (normaal) zo’n 125 mm Hg. Dit noemen we de "systolische" bloeddruk. Als dan de kamer tijdens de diastole zakt de druk voorbij de aortaklep iets tot ongeveer 80 mm Hg: de "diastolische" bloeddruk.
Deze drukgolven, of polsgolven, hebben enige tijd nodig om van de aorta naar bijvoorbeeld de pols te komen.
De drukken in de rechterventrikel en de longslagader zijn ongeveer zes keer zo laag.


</doc>
<doc id="785183" url="https://nl.wikipedia.org/wiki?curid=785183" title="HagaZiekenhuis, locatie Leyweg">
HagaZiekenhuis, locatie Leyweg

Het HagaZiekenhuis, locatie Leyweg is een ziekenhuis in de Haagse wijk Leyenburg. Het heeft deze naam na een fusie in 2004, daarvoor heette het "Ziekenhuis Leyenburg". Het maakt samen met Rode Kruis Ziekenhuis en Juliana Kinderziekenhuis deel uit van het HagaZiekenhuis. De instelling is gevestigd aan de Leyweg en richt zich voornamelijk op de acute en complexe patiëntenzorg.


Het in 2008 in gebruik genomen OV-knooppunt Leyenburg biedt goede mogelijkheden het ziekenhuis met het openbaar vervoer te bereiken. Het streekvervoer stopt hier ook en biedt zo een goede verbinding voor patiënten uit het Westland die op het ziekenhuis zijn aangewezen.



</doc>
<doc id="785438" url="https://nl.wikipedia.org/wiki?curid=785438" title="Polyfenol">
Polyfenol

Polyfenolen zijn een groep van chemische verbindingen, die voorkomen in planten. Een molecuul polyfenol bestaat uit meer dan één fenolgroep, Ze worden onderverdeeld in tanninen en fenylpropanoïden zoals ligninen en flavonoïden. Polyfenolen kunnen worden aangetoond met een Fe(III)-chloride-oplossing, omdat ze hiermee een groene tot blauwe verbinding vormen.

De onderverdeling in tanninen, ligninen en flavonoïden is gebaseerd op zowel de polyfenyleenheden afkomstig van de secundaire plantstofwisseling in de shikimaatcyclus als van de klassieke indeling gebaseerd op het relatieve belang van elke basiscomponent bij de verschillende onderzoeksgebieden. Tannine vanwege het belang voor de leerlooierij, ligninen in verband met de structuur van de bodem en de plant en flavonoïden vanwege de secundaire plantenmetabolieten tegen vraat en de bloemkleurvorming (anthocyaninen).

Polyfenolen kunnen ook ingedeeld worden naar het type en nummer van de aanwezige componenten. Meer dan één component kan bij een bepaald polyfenol voorkomen.

De fenoleenheid kan vaak verestered of gemethyleerd zijn. Ook kan het dimeer of langere polymeren voorkomen en zo een nieuwe klasse polyfenol vormen. Zo kan het ellagzuur dat een dimeer is van galluszuur de klasse ellagitanninen vormen of kan catechine met gallocatechine de rode stof theaflavine vormen. Ook kunnen bruine thearubiginen, die in thee voorkomen zo gevormd worden.

Belangrijke polyfenolbronnen zijn druiven, bessen, granaatappels, thee, bier, wijn, olijfolie, chocolade/cacao, walnoot, pinda, yerba mate en andere vruchten en groenten.

Vruchtschillen hebben een hoog gehalte aan polyfenolen. Onlangs bleek uit onderzoek dat ook popcorn tot 2,5 % polyfenol bevat.

Polyfenolen werken ontstekingsremmend en hebben een anticarcinogene werking. Flavonoïden en anthocyanen beschermen de lichaamscellen tegen vrije radicalen en vertragen de verbranding in de cel. Ook verminderen ze de afzet van vetachtige stoffen in de bloedvaten en zorgen voor een daling van LDL- cholesterol, waardoor minder arteriosclerose optreedt. Verder kwam uit een studie van het Vanderbilt University Medical Center naar voren dat bij het regelmatig drinken van vruchtensap het risico op de ziekte van Alzheimer met 76% werd verlaagd, waarvoor de polyfenolen verantwoordelijk gehouden worden. Polyfenolen hebben ook een bloeddrukverlagend effect.

Van resveratrol wordt verondersteld, dat dit een gunstige werking heeft bij het voorkomen van hartaandoeningen en kanker.

De polyfenolen hebben ook nog als eigenschap dat ze ontstekingsprocessen tegengaan, doordat de toename van NF-kappaB, een eiwitcomplex dat (onder andere) bij ontstekingsprocessen een belangrijke rol speelt, erdoor geremd wordt.


</doc>
<doc id="786774" url="https://nl.wikipedia.org/wiki?curid=786774" title="Enterobacterie">
Enterobacterie

De Enterobacteriaceae of Enterobacteriën vormen een grote familie bacteriën, waartoe bekende pathogenen behoren, zoals "Salmonella". Ook "Escherichia coli" oftewel "E. coli", behoort tot deze familie. Genetisch onderzoek plaatst deze bacteriën bij de Proteobacteria, en zij behoren tot de orde Enterobacteriales.

Vertegenwoordigers van de Enterobacteriaceae zijn staafvormig en 1 tot 5 μm lang. Zij kleuren Gramnegatief en het zijn facultatief anaerobe micro-organismen, die suikers kunnen fermenteren. Ook reduceren zij nitraat tot nitriet. De Enterobacteriaceae bezitten gewoonlijk geen oxidase, ofschoon "Plesiomonas" daarop een uitzondering maakt. De meeste hebben een flagel die helpt bij de voortbeweging, maar enkele genera zijn niet beweeglijk. Ze vormen geen sporen en zijn katalase-positief met uitzondering van "Shigella dysenteriae".
Veel vertegenwoordigers uit deze familie behoren tot de normale darmflora van mens en dier, terwijl andere worden aangetroffen in de grond, of parasiteren op mens, dier en plant. "Escherichia coli", beter bekend als "E. coli", is een belangrijk micro-organisme waarvan zowel de genetica als de biochemie diepgaand is onderzocht.

Hoewel ze in de darmen geen schade aanrichten of de gastheer soms zelfs ten goede komen (zoals "E.coli" die vitamine K produceert), kunnen Enterobacteriën tot infecties leiden. Via de urinewegen kunnen zij een blaasontsteking (cystitis) veroorzaken. Buiktyfus wordt verwekt door "Salmonella typhi", paratyfus door "Salmonella paratyphi". Ook kunnen bacteriën via de darmwand in de bloedbaan terechtkomen (translocatie), bijvoorbeeld door obstructie van de darm (ileus, darmgezwel) of door een stoornis in de doorbloeding van de darmwand (trombose of infarct van de vaatvoorziening van de darm).



</doc>
<doc id="786884" url="https://nl.wikipedia.org/wiki?curid=786884" title="Klebsiella pneumoniae">
Klebsiella pneumoniae

Klebsiella pneumoniae is een Gram-negatieve staafvormige bacterie, die in de mond, darmen en op de huid voorkomt. Deze bacterie is een opportunist die met name in mensen met een verminderde weerstand infecties veroorzaakt. De bacterie is vernoemd naar de Duits-Zwitserse microbioloog Theodor Albrecht Edwin Klebs (1834-1913).

In de eerste maanden van 2007 overleden naar men vermoedt zo'n honderd ziekenhuispatiënten in Israël ten gevolge van deze bacterie.

Van de "Klebsiella pneumoniae" is een multi-resistente variant ontstaan die als superbacterie nagenoeg onbehandelbare infecties geeft.

In juni 2011 werd door de overheid een onderzoek gedaan naar een mogelijke uitbraak van deze bacterie in het Maasstad Ziekenhuis te Rotterdam, dit naar aanleiding van 28 sterfgevallen in dat ziekenhuis. Uit onderzoek van het Maasstad Ziekenhuis, het RIVM en de GGD Rotterdam-Rijnmond is gebleken dat in totaal 98 patiënten de multiresistente KlebsiellaOxa-48 variant bij zich dragen, of in het verleden bij zich hebben gedragen.

Eind mei werd de besmetting op de intensive care gemeld door het ziekenhuis, maar in februari ontdekte het Huisartsen Laboratorium in Etten-Leur al de resistente bacterie, althans volgens Omroep Brabant.

De bacterie zat in een urinemonster van een patiënt die in het Rotterdamse ziekenhuis was geopereerd.

Een screeningsonderzoek onder ruim 1800 ex-patiënten, waarmee het ziekenhuis in juli 2011 is begonnen, moest duidelijk maken hoeveel mensen drager van de bacterie zijn.

De Inspectie voor de Gezondheidszorg heeft eind juli 2011 het ziekenhuis onder verscherpt toezicht geplaatst omdat er onvoldoende vertrouwen was dat het ziekenhuis voldoende of de juiste maatregelen trof. Ook is rond diezelfde periode bij twee patiënten van het revalidatiecentrum Rijndam in Rotterdam de bacterie vastgesteld, een van de patiënten was eerder opgenomen in het Maasstad Ziekenhuis.

Na een onderzoek dat 29 maart 2012 is gepresenteerd is geconcludeerd dat er niet een specifieke 'dader' aanwijsbaar is voor het drama, maar dat er in het hele proces en op alle niveaus elementaire fouten zijn gemaakt.

In december 2015 is de bacterie aangetroffen bij zeker 16 patiënten die opgenomen waren in het Jeroen Bosch Ziekenhuis in Den Bosch.



</doc>
<doc id="786956" url="https://nl.wikipedia.org/wiki?curid=786956" title="Bacteriëmie">
Bacteriëmie

Bacteriëmie is het verschijnsel van bacteriën in de bloedbaan. Dit mag niet worden verward met sepsis. Bacteriëmie ontstaat altijd bij extractie van een tand of kies, maar kan ook veroorzaakt worden door tandenpoetsen, endoscopie, het inbrengen van een katheter of bij vaginale geboorte. Deze bacteriëmieën zijn over het algemeen transiënt, wat betekent dat het bloed na enkele minuten alweer geklaard is.


</doc>
<doc id="787582" url="https://nl.wikipedia.org/wiki?curid=787582" title="Retinoblastoom">
Retinoblastoom

Retinoblastoom is een zeldzame vorm van kanker in het netvlies van het oog die meestal bij kinderen onder de vijf jaar voorkomt. In ongeveer 40% van de gevallen is retinoblastoom ontstaan door een erfelijke aanleg en in de overige 60% is de oorzaak niet erfelijk. Ook als een patiënt met retinoblastoom de eerste in de familie is, kan retinoblastoom erfelijk zijn. Bij de niet-erfelijke vorm blijft retinoblastoom altijd beperkt tot één oog. Bij de erfelijke vorm zijn vaak beide ogen aangedaan. Bij ongeveer 15% van de patiënten met enkelzijdig retinoblastoom en bij wie retinoblastoom niet in de familie voorkomt, is er echter tóch sprake van een erfelijke aanleg. Het is daarom altijd zinvol om erfelijkheidsonderzoek te doen naar een eventueel erfelijke aanleg.

Om zeker te weten of het retinoblastoom erfelijk is of niet, verwijst de oogarts alle kinderen die behandeld worden voor retinoblastoom, naar de afdeling klinische genetica. Ook alle volwassenen waarbij in het verleden retinblastoom voorkwam kunnen bij de afdeling klinische genetica terecht. Als in het verleden al erfelijkheidsonderzoek is verricht, kan het zinvol zijn dit opnieuw te laten doen, aangezien de technieken om een erfelijke aanleg op te sporen steeds verbeteren.

Bij erfelijk retinoblastoom is er sprake van een verandering (mutatie) in het retinoblastoomgen ( RB1 -gen). Meestal is erfelijk retinoblastoom vast te stellen door middel van DNA-onderzoek.

Mensen met erfelijk retinoblastoom hebben 50% kans om de erfelijke aanleg door te geven aan hun kinderen. Daarnaast is er een verhoogde kans op andere tumoren later in het leven. De meest voorkomende tumoren zijn: kwaadaardige moedervlekken (melanoom), tumoren van bot-, spier- en bindweefsel (sarcoom), blaaskanker en longkanker.

De behandeling bij een enkelvoudig retinoblastoom bestaat doorgaans uit enucleatie (het operatief verwijderen van het oog), zeker als het oog (vrijwel) blind is, en het om de niet-erfelijke vorm gaat. Bij de erfelijke vorm zal men proberen een behandeling toe te passen die het gezichtsvermogen zo veel mogelijk intact laat, bijvoorbeeld met chemotherapie (behandeling met cytostatica) en/of coagulatie. Soms wordt een lokale bestraling uitgevoerd door een radioactief schildje achter het oog te plaatsen. Uitwendige radiotherapie wordt tegenwoordig zo veel mogelijk vermeden vanwege de cosmetische nadelen die dit met zich meebrengt (niet goed groeien van de oogkassen) en de verhoging van het kanker risico op latere leeftijd in het bestraalde gebied.

Oogartsen kunnen ook bij heel jonge kinderen goed bekijken of een behandeling aanslaat door regelmatig in het oog te kijken (funduscopie). Bij jonge kinderen moet dat onder narcose gebeuren.

In Nederland is de behandeling van retinoblastoom geconcentreerd in één ziekenhuis, namelijk het VU Medisch Centrum in Amsterdam, omdat de oogartsen daar gespecialiseerd zijn in dit ziektebeeld.



</doc>
<doc id="789224" url="https://nl.wikipedia.org/wiki?curid=789224" title="Radiatio optica">
Radiatio optica

De radiatio optica of gezichtsstraling is de afferente zenuwbaan in het visuele systeem die loopt van het corpus geniculatum laterale van de thalamus naar de primaire visuele schors.


</doc>
<doc id="789248" url="https://nl.wikipedia.org/wiki?curid=789248" title="Retinotopie">
Retinotopie

Retinotopie slaat op de organisatie van het visuele systeem.

Het wil zeggen dat specifieke delen van het gezichtsveld via het netvlies projecteren naar specifieke delen van de thalamus ("corpora geniculata lateralia") en de primaire visuele schors.

Punten die dicht bij elkaar liggen in het gezichtsveld projecteren daarbij ook naar nabijgelegen punten in de visuele schors. De projecties zijn bovendien omgekeerd. Bijvoorbeeld: Bij fixatie van een punt midden in het gezichtsveld corresponderen punten boven in het gezichtsveld met punten in de onderste helft van de visuele schors en punten rechts in het gezichtsveld met punten in de linkerhelft van de visuele schors.


</doc>
<doc id="789429" url="https://nl.wikipedia.org/wiki?curid=789429" title="Inbewaringstelling (psychiatrie)">
Inbewaringstelling (psychiatrie)

Een inbewaringstelling of IBS is in Nederland een maatregel waarbij iemand gedwongen in een psychiatrische instelling geplaatst wordt. De maatregel kan alleen door de burgemeester, zonder de patiënt te zien, afgegeven worden. De patiënt wordt dan meteen opgenomen. Binnen 3 dagen na de opname komt de rechter kijken of er een acute reden bestaat om de IBS voor de duur van 3 weken te activeren. Wordt de IBS door de rechter bekrachtigd dan moet de patiënt tot die tijd op onvrijwillige basis worden opgenomen. Als de rechter bepaalt dat er geen acuut gevaar meer is, wordt de IBS niet geactiveerd. Wel heeft de patiënt dan de keuze om vrijwillig opgenomen te worden. Het kan zijn dat de rechter voorwaardelijke uitspraken doet, of uitspraken waar een (voorwaardelijke) datum aan verbonden is. Ook kan de rechter besluiten tot nader onderzoek, opschorting, schorsing, sepot of uitstel.
De rechter ziet en spreekt voor het oordelen over bekrachtiging van de IBS-patiënten, artsen, en psychiaters. Dit gebeurt ook bij RM-beoordelingen en de rechter heeft zodoende een goede expertise.

IBS werd in de 19e eeuw ingesteld in de beide Krankzinnigenwetten. Sinds 1994 wordt IBS geregeld door de Wet bijzondere opnemingen in psychiatrische ziekenhuizen (Wet Bopz).

Een IBS wordt aangevraagd als mensen in de omgeving aangeven dat de patiënt een gevaar is voor zichzelf of zijn omgeving. De aanvraag kan worden gedaan door ouders, de partner, een huisarts, de crisisdienst of door groepsleiding. Deze aanvraag komt dan bij een psychiater terecht. De psychiater komt dan de patiënt beoordelen en als deze vindt dat de aanvraag terecht is, vraagt deze bij de burgemeester van de gemeente waar de patiënt ingeschreven is, de IBS aan. Als de IBS eenmaal is afgegeven mag de patiënt tegen zijn wil in opgenomen worden, een behandeling krijgen en/of medicatie toegediend krijgen. Dit kan ook via een injectienaald gebeuren. Ook mag een patiënt in een isolatieruimte of separeerruimte geplaatst worden en vanuit daar behandeling krijgen als daar noodzaak voor is. De behandeling gaat altijd via een psychiater.

Binnen 5 werkdagen vindt de eerste rechtszitting plaats. Hiervoor krijgt de patiënt een advocaat, waar al minimaal een gesprek mee is geweest voordat de zitting begint. Deze advocaat staat aan de kant van de patiënt en zal zijn mening over de zaak vertegenwoordigen. Bij de zitting zal verder een griffier, een rechter, de dienstdoende psychiater en een groepsleider of sociotherapeut aanwezig zijn. Eventueel kunnen ook ouders (<16 verplicht) of een partner de zitting bijwonen.
Tijdens de zitting komt iedereen aan het woord. De rechter geeft een korte inleiding over wat hij heeft gehoord en gelezen en dan vertelt een voor een iedereen wat hij of zij van deze zaak vindt. De psychiater geeft zijn of haar mening en de patiënt geeft het afsluitende woord. Daarna heeft de rechter tijd om, als dit nodig is, na te denken over zijn uitspraak. De eerste vraag die hij zichzelf stelt is: 'Is het recht goed toegepast?' Als dit een nee is, mag de IBS niet verlengd worden. De tweede vraag is of de patiënt nog steeds een gevaar is, en of deze een vrijwillige opname wil voortzetten. Als de patiënt nog steeds een gevaar is, en hij of zij wil geen vrijwillige opname, wordt de IBS bekrachtigd. Dit is voor drie weken.

Na deze drie weken is het mogelijk om nog een verlenging van de IBS aan te vragen, maar het is ook mogelijk om een rechtelijke machtiging aan te vragen.

De zitting heeft doorgaans plaats in één van de beschikbare kantoor- of vergaderruimte van de medisch voorziening. In tegenstelling tot een rechtszitting in een gerechtsgebouw heeft de zitting een aanmerkelijk minder formeel karakter doch dit doet niets af aan de rechtsgeldigheid van de uitspraak (er kan echter enkel tegen in cassatie worden gegaan). De rechter en griffier zijn niet gekleed in toga maar in alledaagse burgerkledij. De rechter zit samen met de griffier tegenover de patiënt met zijn advocaat. Omdat het niet om een strafzaak gaat is er géén Officier van Justitie. Wel kunnen één of meer vertegenwoordigers van de medische staf (en of familie of naasten) die al dan niet nog steeds om de IBS verzoeken, eender waar gezeteld zijn afhankelijk van de praktische mogelijkheden van de aangewezen zittingsruimte. 

Als de psychiater van mening is dat de IBS niet meer nodig is, dan kan deze de IBS er elk moment beëindigen. 



</doc>
<doc id="789700" url="https://nl.wikipedia.org/wiki?curid=789700" title="Saint-Paul-de-Mausole">
Saint-Paul-de-Mausole

Saint-Paul-de-Mausole is een klooster in Saint-Rémy-de-Provence, niet ver van Arles, gelegen aan de voet van de Alpilles, waarin een psychiatrisch ziekenhuis is gevestigd.
Sedert 982 is het klooster een priorij van de abdij van Saint-Andre van Villeneuve-les-Avignon. De priorij werd in 1080 de zetel van een klooster van kanunniken die zich onderwierpen aan de Regel van Augustinus.
Het klooster werd gebouwd in de elfde en twaalfde eeuw en werd in de zeventiende en negentiende eeuw verbouwd.
Het klooster en de klokkentoren zijn sinds 28 mei 1883 geclassificeerd als monument historique en opgenomen in de Base Mérimée.

In het ziekenhuis van St-Paul-de-Mausole is Vincent van Gogh van 8 mei 1889 tot 16 mei 1890 psychiatrisch behandeld. Na deze vrijwillige opname ging van Gogh naar Auvers-sur-Oise, waar hij op 29 juli 1890 overleed. Zijn kamer in St-Paul-de-Mausole is gereconstrueerd en te bezichtigen. Hij kreeg er ook een eigen atelier. Hij genoot veel bewondering van het personeel en mocht als enige patiënt buiten het gebouw gaan. Dit laatste jaar van zijn leven is een vruchtbare periode geweest voor Van Gogh. Hij maakte in en rond de instelling 100 tekeningen en 150 schilderijen, waaronder 'middagdutje, 'de kliniek Saint-Paul', 'Vaas met irissen', 'de Irissen', 'de Maaier', en diverse schilderijen van olijfbomen en cipressen in de omgeving. De gemeente Saint-Rémy-de-Provence heeft een wandelroute uitgezet met op diverse plaatsen afbeeldingen van schilderijen van Van Gogh, die daar zijn geschilderd. In het ziekenhuis wordt nog steeds door veel patiënten getekend en geschilderd als bezigheidstherapie, die dankzij Van Gogh heilzaam is gebleken. Ter stimulering van deze therapie is in 1995 de vereniging Valetudo opgericht.

Tijdens de Eerste Wereldoorlog was een deel van het ziekenhuis bestemd als interneringskamp voor krijgsgevangenen uit de Elzas. Onder andere de uit de Elzas afkomstige Albert Schweitzer is er toen geruime tijd geïnterneerd geweest.

St.-Paul-de-Mausole ontleent zijn naam aan het mausoleum van Glanum, een net ten zuiden van het klooster gelegen Romeinse nederzetting. 
Ten westen van het ziekenhuis staan een Romeinse triomfboog, de oudste in de Provence, en een Romeinse toren.

Vlak naast het klooster staat een antieke hijsbalk, voorzien van een lier met teruglooprem, die vroeger gebruikt werd bij de winning van kalksteen.


</doc>
<doc id="789777" url="https://nl.wikipedia.org/wiki?curid=789777" title="Batrachochytrium dendrobatidis">
Batrachochytrium dendrobatidis

Batrachochytrium dendrobatidis is een kleine gistachtige schimmel die amfibieën aantast. De schimmelinfectie die "Batrachochytrium dendrobatidis" veroorzaakt wordt chytridiomycose genoemd. De ziekte vormt wereldwijd een grote bedreiging voor vele soorten amfibieën. In de herpetologie is veel onderzoek gedaan naar de verspreiding van de "Batrachochytrium dendrobatidis".

"Batrachochytrium dendrobatidis" gebruikt keratine als groeimedium, waarbij de bovenste huidlagen van volwassen exemplaren en de bek van kikkervisjes wordt aangetast. Besmetting vindt plaats via zoösporen in het water of door middel van direct contact. Chytridiomycose leidt met name tot focale hyperkeratose (plaatselijke verdikking van de huid) en erosie van de epidermis (beschadiging van de bovenste huidlaag) bij volwassen exemplaren en misvorming van de bek bij kikkervisjes. Een exemplaar met klinische chytridiomycose sterft binnen enkele weken, waarschijnlijk ten gevolge van een gestoorde ademhaling door de huid en een gestoorde osmoregulatie.

De schimmel veroorzaakt de ziekte door het verspreiden van een gifstof die immuunreacties van de amfibieën verstoort.

De schimmel kwam van nature voor in Afrika en was tot de jaren veertig niet buiten het continent aangetroffen. Infectie met "Batrachochytrium" werd voor het eerst beschreven bij de Afrikaanse klauwkikker ("Xenopus laevis"). Onduidelijk is of de schimmel zich recent over de wereld heeft verspreid of dat "Batrachochytrium" van nature op verschillende continenten voorkomt maar recent in virulentie is toegenomen. Mogelijk is de klauwkikker een belangrijke vector geweest, aangezien deze soort sinds decennia wereldwijd wordt gebruikt voor laboratoriumonderzoek. In de jaren dertig en jaren veertig werden deze kikkers zelfs gebruikt in een zwangerschapstest. Ook de handel in andere exotische dieren zal de verspreiding van de schimmel hebben bevorderd. De epidemische vorm van chytridiomycose werd voor het eerst in de jaren negentig beschreven na een massale sterfte van kikkers in Australië, Costa Rica en het westen van Panama. Later is de ziekte ook op andere continenten aangetroffen. In Midden-Amerika breidde de ziekte zich in de loop der jaren uit over de rest van Panama naar Colombia. De ziekte is in staat vele soorten te infecteren en vormt zo een bedreiging voor zeer veel amfibieën wereldwijd.

Eind jaren tachtig werd in Costa Rica in de nevelwouden van Monteverde de eerste sterke achteruitgang van amfibieën waargenomen, waarbij de endemische gouden pad ("Bufo periglenes") volledig verdween en ook andere soorten kikkers en padden niet meer in Monteverde werden waargenomen. Klimatologische factoren werden als voornaamste oorzaak beschouwd van deze achteruitgang. Er leek sprake van een verband tussen het afname van het aantal volwassen harlekijnkikkers ("Atelopus varius") en het optreden van het El Niño-effect. Stoornissen in de temperaturen en de neerslag ten gevolge van het El Niño-effect werden als een belangrijke oorzaak gezien voor het verdwijnen van de amfibieën in deze periode. Eind jaren negentig kwam chytridiomycose als grote bedreiging, maar volgens een studie uit 2006 kan de ziekte niet los worden gezien van klimaatsverandering. "Ziekte is de kogel die de kikkers dood, maar klimaatsverandering is degene die de trekker overhaalt," aldus auteur J.A. Pounds, wetenschapper van het Monteverde Cloud Forest Preserve. Door de extreem dunne huid zijn amfibieën niet alleen erg gevoelig voor de schimmelinfectie, maar ook voor zelfs geringe veranderingen in temperatuur, luchtvochtigheid, lucht- en waterkwaliteit. Volgens de studie van Pounds hielden sterke temperatuurschommelingen voorheen de dodelijke schimmelinfectie binnen de perken in de nevelwouden. De mondiale klimaatproblematiek zou tot een toegenomen verdamping in de bergstreken van tropisch Amerika hebben geleid met een dichter wolkendek boven de nevelwouden als gevolg. Hierdoor zijn overdag de temperaturen in de nevelwouden door een toegenomen blokkade van zonlicht lager geworden, terwijl het wolkendek ’s nachts als een soort isolatie werkt met stijging van de nachtelijke temperaturen als gevolg. Deze afgezwakte temperatuurschommelingen zouden volgens de studie hebben geleid tot ideale omstandigheden voor de uitbreiding van "Batrachochytrium dendrobatidis".

Volgens een andere hypothese zou een dichter wolkendek boven de nevelwouden ook op een andere wijze invloed hebben op het optreden van chytridiomycose. Verschillende kikkers in de nevelwouden hebben het pigment pterorhodine in de huid wat ze in staat stelt hun huid aan te passen aan de infrarode reflectie van de bladeren rondom hen en zich zo te camoufleren. Pterorhodine lijkt ook een rol te spelen in de regulatie van de lichaamstemperatuur door middel van zonnebaden. Mogelijk zijn deze zonnebaden ook effectief tegen chytridiomycose, aangezien het een verhoging van de lichaamstemperatuur van de kikkers geeft boven het maximum waarbij "Batrachochytrium dendrobatidis" in leven kan blijven. Door een dichter wolkendek is er echter minder zonlicht beschikbaar, waardoor het eigen afweermechanisme van de kikkers minder goed mogelijk is.

Het verband tussen klimaatsveranderingen en chytridiomycose is door latere studies ontkracht, waarbij geen ondersteunend bewijs werd gevonden dat klimaatsveranderingen uitbraken van de ziekte hebben uitgelokt.

Bij sommige soorten, waaronder de Amerikaanse brulkikker ("Rana catesbeiana") en de klauwkikker, verloopt de infectie asymptomatisch en verschillende Afrikaanse kikkers en padden lijken resistentie te hebben opgebouwd tegen "Batrachochytrium". Laboratoriumonderzoek wijst er op dat Batrachochytrium dendrobatidis optimaal groeit en reproduceert bij temperaturen tussen de 17 °C en de 25 °C. De schimmel is weinig actief boven de 28 °C en blootstelling van een geïnfecteerde kikker aan hogere temperaturen doodt de schimmel. Dit lijkt een goede verklaring waarom door chytridiomycose-geïnduceerde afname van amfibieën vooral voorkomt in koelere gebieden, zoals de nevelwouden van de Midden-Amerikaanse bergketens. Individuele exemplaren zijn succesvol te behandelen door middel van het lokaal aanbrengen van chlooramfenicol of antimycotia als itraconozol. Daarnaast wordt gekeken naar behandelingen gebaseerd op de natuurlijke beschermingsmechanismen tegen infecties van amfibieën. Klieren in de huid van amfibieën zorgen bijvoorbeeld voor de uitscheiding van anti-microbiële peptiden, die bij sommige soorten beschermend lijkt tegen infecties als chytridiomycose. Dit lijkt mogelijk het geval bij de smaragdglaskikker ("Centrolene prosoblepon"), een soort die in staat blijkt te overleven in gebieden die door "Batrachochytrium dendrobatidis" geïnfecteerd zijn. Ook wordt gekeken naar de specifieke huidflora van bepaalde kikkersoorten, met de gedachte dat bepaalde huidbacteriën een remmend effect hebben op "Batrachochytrium dendrobatidis". Zo produceert "Janthinobacterium lividum" indole-3-carboxaldehyde en violaceïne, antifungale stoffen die de groei van "Batrachochytrium dendrobatidis" al in lagere concentraties remmen. Een vergelijkbaar effect heeft 2,4-diacetylphloroglucinol dat geproduceerd wordt door "Lysobacter gummosus", een huidbacterie van de salamander "Plethodon cinereus".

Eén van de acties die nu wordt ondernomen om de bedreigde soorten amfibieën van uitsterven te behoeden is het opzetten van reservepopulaties in gevangenschap, een project dat wordt aangeduid met de term "Ampibian Ark" (AArk). Op termijn kunnen zo soorten weer worden uitgezet in gebieden die vrij zijn van chytridiomycose en andere bedreigingen. Een belangrijke rol bij het opzetten van reservepopulaties in het kader van de "Ampibian Ark" voor de amfibieën van Panama speelt El Valle Amphibian Conservation Center.


</doc>
<doc id="789838" url="https://nl.wikipedia.org/wiki?curid=789838" title="Abortus bang">
Abortus bang

Abortus bang (ziekte van Bang) is een infectieziekte bij runderen veroorzaakt door de bacterie "Brucella abortus". 

Brucella abortus is een kleine, gram-negatieve, facultatief intracellulaire coccobacil zonder kapsel, sporen of flagellen. De pathogeniteitsklasse van Brucella abortus is voor mens en dier klasse 3, ofwel gevaarlijk. De bacterie komt in Nederland bijna niet meer voor. Zij is in 1897 ontdekt door Bernhard Bang, een Deense dierenarts, naar wie de ziekte is genoemd.

De Brucella-bacterie heeft verschillende varianten. De verschillende varianten veroorzaken ziekte bij verschillende dieren. Brucella abortus is een ziekteverwerwekker voor runderen. De bacterie die in het lichaam komt, gaat naar de lymfeklieren. Hier vermeerdert zij zich en komt zij uiteindelijk in het bloed. Brucella abortus gaat dan vooral naar baarmoeder en uier. Daar dringt zij de baarmoederslijmvliezen binnen. Dit uit zich in een miskraam van zwangere runderen (abortus is het latijnse woord voor miskraam). Ook kan een rund uierontsteking krijgen waardoor de melkgift vermindert. 

Enkele symptomen zijn hevige hoofdpijn, diarree, koude rillingen, koorts en, de meest herkenbare, een golvende temperatuurswisseling tot wel 41 graden Celsius. Een zwangere vrouw kan net als runderen een miskraam krijgen. Na de miskraam komt de placenta vaak niet los en ontstaat een baarmoederontsteking.

Mannelijke dieren en mensen kunnen ontstekingen krijgen aan de testikels en daardoor onvruchtbaar worden. Verder kan de bacterie inwendige bloedingen (zoals aan longen en hart) veroorzaken.

Als een mens een besmet stukje vlees (van een rund) eet, wordt hij ook besmet. "Brucella abortus" veroorzaakt bij mensen de ziekte van Bang. Brucellose (besmetting met "Brucella") bij mensen kan echter ook veroorzaakt worden door de bacterie "Brucella melitensis" die bijvoorbeeld in rauwe melk kan voorkomen. De besmetting vindt plaats door contact met besmette dieren, het drinken van rauwe melk of ongepasteuriseerde zuivelproducten. Ook kan de bacterie via huidwondjes, oraal of door inademing in het lichaam komen. De ziekte heeft een incubatietijd van zes dagen tot twee maanden. Een besmetting van mens op mens is niet mogelijk. Dieren kunnen besmet raken door ontlastingen van elkaar. Ook als een dier een miskraam heeft, komen in een keer de vele bacteriën vrij die in het vruchtwater zitten. Hierdoor worden andere dieren en soms ook de boer besmet.

Een besmetting met "Brucella abortus" kan worden behandeld met antibiotica. Daarnaast staat de patiënt nog een aantal maanden onder controle. Een besmetting van deze bacterie moet direct worden gemeld bij de GGD.


</doc>
<doc id="789854" url="https://nl.wikipedia.org/wiki?curid=789854" title="Organogenese">
Organogenese

De organogenese is het ontwikkelen van organen uit verschillende weefseltypes, die onderling eenzelfde of gelijkaardige functie hebben. Denk hierbij aan de ontwikkeling van organen bij een foetus. Organen kunnen dan weer onderverdeeld worden in verschillende orgaanstelsels. Traditioneel onderscheiden we ongeveer 10 orgaanstelsels, maar dit is betwistbaar aangezien vele organen in verschillende stelsels een functie hebben, en de stelsels nooit onafhankelijk van elkaar kunnen werken.


</doc>
<doc id="790192" url="https://nl.wikipedia.org/wiki?curid=790192" title="Nachtangst">
Nachtangst

Nachtangst of pavor nocturnus is een slaapstoornis die sterk verschilt van de nachtmerrie.

Pavor nocturnus is herkenbaar aan de volgende verschijnselen:



</doc>
<doc id="790505" url="https://nl.wikipedia.org/wiki?curid=790505" title="Jesús Kumate Rodríguez">
Jesús Kumate Rodríguez

Jesús Kumate Rodríguez (Mazatlán, 12 november 1924) is een Mexicaans medicus.

Kumate studeerde medicijnen aan de militaire academie en behaalde een doctorstitel aan het Nationaal Polytechnisch Instituut (IPN). Hij is jarenlang hoogleraar geweest aan verschillende universiteiten en is gespecialiseerd in biochemie, infectologie en immunologie. In 1988 werd hij door president Carlos Salinas benoemd tot minister van gezondheid, een functie die hij tot 1994 vervulde. In het daaropvolgende jaar diende hij als voorzitter van de Wereldgezondheidsorganisatie.

In 2006 werd hem door de Kamer van Senatoren de Eremedaille Belisario Domínguez toegekend.


</doc>
<doc id="790525" url="https://nl.wikipedia.org/wiki?curid=790525" title="Fissura calcarina">
Fissura calcarina

De fissura calcarina of spoorgroeve is een diepe horizontale groeve in het mediale vlak van occipitale kwab. Zij vormt de grens tussen de gyrus lingualis (onderzijde) en de cuneus (bovenzijde). De primaire visuele schors of gezichtsschors (area striata of area 17) is een smalle laag hersenweefsel die in en om deze groeve is heengevouwen.


</doc>
<doc id="790610" url="https://nl.wikipedia.org/wiki?curid=790610" title="Decaline">
Decaline

Decaline of decahydronaftaleen is een bicyclische organische verbinding met als brutoformule CH. Het is een kleurloze vloeistof met een aromatische geur die lijkt op kamfer. De structuur kan worden opgevat als 2 cyclohexaanringen die een binding gemeenschappelijk hebben.

Decaline is het verzadigde analoog van naftaleen. Het kan hieruit worden bereid door volledige hydrogenering in gesmolten toestand, in aanwezigheid van een katalysator (typisch palladium op koolstof).

Decaline komt voor in een "cis"- en een "trans"-isomeer. De "trans"-vorm (1) is energetisch stabieler doordat er geen sterische interacties aanwezig zijn tussen de waterstofatomen op beide ringen. Bij de "cis"-vorm (2) maken de twee cyclohexaanringen een hoek van 90° met elkaar, zodat de waterstofatomen veel meer sterische hindering ondervinden.

De "cis"-vorm kan - net zoals cyclohexaan - omklappen via een ringinversie. Bij de "trans"-vorm is dat niet mogelijk.

Decaline wordt - net als tetraline - gebruikt als industrieel oplosmiddel voor vele harsen. Verder wordt het in schoencrème gebruikt en bij de productie van dyneema.

Decaline werkt enigszins prikkelend op huid en slijmvliezen. Het wordt via de huid opgenomen. Decaline vormt met zuurstof gemakkelijk explosieve organische peroxiden.




</doc>
<doc id="791169" url="https://nl.wikipedia.org/wiki?curid=791169" title="Canon van de geneeskunde">
Canon van de geneeskunde

De Canon van de geneeskunde of de Canon der medicijnen (Arabisch: "Al-Qanun fi al-Tibb") is een boek uit de 11e eeuw, geschreven door de Perzische wetenschapper Avicenna (Ibn Sina).

In de geschiedenis van de geneeskunde wordt het als een zeer belangrijk boek beschouwd. Het boek behoorde in de Middeleeuwen, samen met de werken van Galenus, tot de standaardwerken voor medici in Europa.


</doc>
<doc id="791380" url="https://nl.wikipedia.org/wiki?curid=791380" title="Incisie">
Incisie

Een incisie is een snede, in (een deel van) het lichaam.

De term wordt gewoonlijk gebruikt voor de eerste insnijding in de huid tijdens een chirurgische ingreep maar geldt voor elke insnijding.

Het woord is afgeleid van het Latijnse in- (in-) en cidere (snijden).


</doc>
<doc id="791667" url="https://nl.wikipedia.org/wiki?curid=791667" title="Chronische recurrente multifocale osteomyelitis">
Chronische recurrente multifocale osteomyelitis

Chronische recurrente multifocale osteomyelitis (afgekort: CRMO) is een zeldzame maar ernstige vorm van chronische niet-bacteriële osteomyelitis. Bij kinderen worden voornamelijk de metafyse van de lange beenderen aangetast maar er kunnen laesies optreden overal in het skelet en ook andere organen kunnen aangetast worden. Wegens de grote diversiteit in ziektebeeld en symptomen kan de klinische diagnose moeilijk zijn. Momenteel wordt CRMO door de meeste artsen beschouwd als een erfelijke auto-inflammatoire aandoening met symptomen die lijken op die van osteomyelitis. Het gen dat verantwoordelijk zou zijn voor CRMO is nog niet met zekerheid vastgesteld.

CRMO komt voor bij 1 op 1.000.000 individuen en ontstaat voornamelijk bij kinderen tussen de 4 en 14 jaar. CRMO werd lange tijd beschouwd als een kinderziekte maar er zijn ook gevallen op volwassen leeftijd beschreven. Bij meisjes komt de ziekte ongeveer 5 maal vaker op dan bij jongens. De reden hiervan is nog niet bekend.

Bij chronische recurrente multifocale osteomyelitis is er sprake van recurrente episodes van lokale ontsteking en pijn die in meerdere plaatsen van zowel het skelet als andere delen van het lichaam kunnen optreden. De symptomen van een opflakkering lijken sterk op die van een (bacteriële) osteomyelitis met hevige lokale botpijn en zwelling en eventueel roodheid van de huid en mogelijk koorts. Ook kunnen er abcessen en andere uitingen van ontsteking optreden. De dermatologische manifestaties van CRMO kunnen bestaan uit psoriasis, acne en pustels op de palmen van de handen en de zolen van de voeten. Ten slotte komen uveitis en de ziekte van Crohn ook frequenter voor bij CRMO-patiënten.

Een MRI of botscan kan de inflammatie en laesies geassocieerd met CRMO in beeld brengen en laboratorium testen van het bloed kunnen ontstekingsfactoren opsporen. Door middel van een biopsie kan een stukje weefsel weggenomen worden voor verder onderzoek. Wanneer de onderzoeken geen oorzakelijk pathogeen vinden en andere mogelijke aandoeningen zijn uitgesloten kan bij het optreden van meerdere episodes van dergelijke klachten tot de diagnose CRMO gekomen worden.

De oorzaak van deze aandoening is onbekend, ondanks intensief onderzoek gedurende meer dan 30 jaar. Vele grondige onderzoeken van bloed en weefsel stalen uit botlaesies bij personen met CRMO konden geen infectieus agens opsporen. Daarom wordt CRMO tegenwoordig als een auto-inflammatoire aandoening (geen auto-immuunziekte) beschouwd met sterke aanwijzigingen voor een erfelijke component. De aandoening werd namelijk aangetroffen bij beide individuen van monozygote tweelingen en komt vaak voor in familieverband. Ook is bewezen dat een mutatie in het LPIN2 gen een gelijkaardige ziekte, Majeed syndroom, veroorzaakt.

De hoeksteen van de behandeling is het gebruik van ontstekingsremmende geneesmiddelen, de zogenaamde NSAID's. Deze geneesmiddelen kunnen de ontsteking remmen en hebben een positieve invloed op de pijn. Bisfosfonaten kunnen nuttig zijn in het versterken en beschermen van de botten. In bepaalde gevallen kunnen corticosteroïden en zelfs antimetabolieten zoals methotrexaat aangewend worden. Ook meer experimentele behandelingen met interferon, azythromycine en tumor necrosis factor zijn beschreven. Wegens het sterk variabele ziektebeeld en de lage incidentie zijn er weinig tot geen kwaliteitsvolle trials gepubliceerd die de werkzaamheid van voorgenoemde geneesmiddelen kunnen bewijzen.

Er kan ook geopteerd worden voor een chirurgische benadering van laesies en abcessen, al dan niet in combinatie met de farmacotherapeutische behandeling. Dit kan de genezingstijd in bepaalde gevallen inkorten. Zoals steeds moet de behandeling in verhouding staan met de ernst van de symptomen. Agressieve chirurgische behandeling kan het risico op een pathologische fractuur verhogen en moet vermeden worden. Buiten de mogelijk snellere heling van laesies en abcessen zijn er geen aanwijzigingen dat een operatieve ingreep op langere termijn voordelen biedt in vergelijking met een louter non-invasieve behandeling.

CRMO kent een goede prognose. Bij de meeste patiënten verdwijnen de klinische tekenen en symptomen volledig na gemiddeld 5.6 jaar en blijven ze weg. Bij een minderheid blijft de ziekte actief en komen herhaaldelijke opflakkeringen en chronische pijn voor. Meer dan driekwart van de patiënten liepen geen blijvende letsels op na het doorlopen van CRMO.


</doc>
<doc id="791846" url="https://nl.wikipedia.org/wiki?curid=791846" title="Methylcyanoformiaat">
Methylcyanoformiaat

Methylcyanoformiaat is een organische verbinding met als brutoformule CHNO. De stof komt voor als een ontvlambare en toxische kleurloze vloeistof. Ze staat ook bekend als "Manders reagens".

Methylcyanoformiaat kan bereid worden door de reactie van methylchloorformiaat met natriumcyanide.

Methylcyanoformiaat is een pesticide. Productie ervan werd onder het Verdrag van Versailles verboden omdat het kon dienen als een reagens bij de productie van strijdgassen. Het wordt nu hoofdzakelijk gebruikt als reagens voor bijvoorbeeld de acylering van enolaat.

Methylcyanoformaat is de werkzame component in een bestrijdingsmiddel dat vroeger bekendstond onder de naam "Zyklon A".

Contact met methylcyanoformiaat door inademing, inslikken, of opneming via de huid kan leiden tot ernstige symptomen zoals verlamming, ademnood, oedeem, cyanose en zelfs tot de dood.


</doc>
<doc id="791921" url="https://nl.wikipedia.org/wiki?curid=791921" title="Hechtnaald">
Hechtnaald

Een hechtnaald is een medisch hulpmiddel dat in combinatie met hechtdraad gebruikt wordt voor het sluiten van wonden of het aan elkaar zetten van levende structuren. De hechtnaalden worden ingedeeld naar hun vorm en mate van buiging.
Tijdens het hechten wordt de hechtnaald geklemd tussen de bekken van een naaldvoerder.

De situatie bepaalt welke vorm van hechtnaald men gebruikt. Er zijn naalden met een ronde diameter en met een driehoekige vorm, de snijdende naalden. Voor zachte weefsels zoals darmen gebruikt men ronde naalden, voor spieren en huid een snijdende naald.

De draad wordt van boven in het verende oog van de naald getrokken. Er zijn nog wel naalden die zoals een naainaald een gesloten oog hebben. De draad daardoorheen krijgen is echter erg lastig.

Voor huidhechtingen en andere oppervlakkige procedures prefereert men naalden die 135° gebogen zijn, ofwel 3/8 deel van een cirkel (type B). Deze kunnen met een korte beweging door de wondrand worden getrokken. De afmeting van de naald wordt bepaald door de omstandigheden: de draaddikte, de plaats, de grootte van de wond etc. De maataanduiding loopt van 0000 tot 16 waarbij 16 de kleinste is en 0000 of 4/0 de grootste. Deze wordt gebruikt voor het hechten van de taaie dikke huid na bijvoorbeeld een keizersnede bij een rund.

Voor andere procedures (hechten van darmen, blaas etc.) kiest men meestal voor een 1/2 cirkel, het type G. Zo zijn er ook nog rechte naalden (Keith) of verder gebogen dan 180°, bijvoorbeeld 5/8 cirkel.

Het grootste bezwaar van alle hechtnaalden is het feit, dat men altijd werkt met een dubbele draad. Het steekgaatje is altijd groter dan wenselijk, namelijk de dubbele draaddikte. De feitelijke hechting geschiedt met een enkele draad. De wondjes van de hechtingen kunnen zo een open verbinding vormen voor kiemen uit de omgeving.

Een enorme verbetering was de introductie van atraumatisch materiaal: de draad is in het holle uiteinde van de naald gestoken en vastgeklemd. Het steekgaatje is hierdoor even groot als de diameter van de naald. Inmiddels zijn er vele honderden draad/naaldcombinaties verkrijgbaar voor alle denkbare chirurgische technieken. De term atraumatisch is enigszins misleidend, beter kan men spreken van minimaal-traumatisch.



</doc>
<doc id="792011" url="https://nl.wikipedia.org/wiki?curid=792011" title="Mediotemporale cortex">
Mediotemporale cortex

De mediotemporale cortex, mediale temporale cortex of mediale temporale kwab is een aanduiding voor een aantal hersengebieden in de slaapkwab die een belangrijke rol spelen bij de vorming van het expliciete geheugen. Laesies van deze gebieden leiden tot verstoring van consolidatie van nieuwe indrukken in het geheugen en antegrade amnesie.

Op cytoarchitectonische en hodologische gronden kan de mediale temporale kwab onderverdeeld worden in twee gebieden (Scharfman, Witter & Scharcz, 2000), de formatio hippocampi en de regio parahippocampalis. De formatio hippocampi omvat het cornu Ammonis, ook wel de "hippocampus proprius" genoemd, de aangrenzende gyrus dentatus en het subiculum. De regio parahippocampalis omvat het praesubiculum, het parasubiculum, de cortex entorhinalis, de cortex perirhinalis en de cortex parahippocampalis. De cortex entorhinalis, bestaande uit brodmanngebied 28 en brodmanngebied 34 ligt op het voorste gedeelte van de gyrus parahippocampalis, de cortex perihinalis, bestaande uit brodmanngebied 35 en brodmanngebied 36, ligt onder de cortex entorhinalis in de sulcus rhinicus en de cortex parahippocampalis beslaat het achterste gedeelte van gyrus parahippocampalis. 

Verwarrend kan zijn, dat het bijvoeglijk naamwoord "parahippocampaal/parahippocampalis" kan verwijzen naar de regio parahippocampalis, cortex parahippocampalis of gyrus parahippocampalis. De drie hersengebieden zijn echter drie onderscheidbare entiteiten. De cortex parahippocampalis is cytoarchitectonisch definieerd en vormt een onderdeel van de cytoarchitectonisch gedefinieerde regio parahippocampalis. De grenzen tussen cytoarchitectonisch gedefinieerde gebieden laten zich alleen onder een microscoop zien. Men ziet dan hoe de lagen van de cortex cerebri verschillend kan zijn opgebouwd tussen twee aangrenzende cytoarchitectonisch gedefinieerde gebieden. 

De gyrus parahippocampalis is een macroscopisch-anatomisch gedefinieerd gebied. De grenzen van de gyrus parahippocampalis met de omliggende macroscopisch-anatomische hersengebieden, zoals de onderliggende sulcus rhinicus en sulcus collateralis zijn echter wel met het blote oog waar te nemen. De overgang in de gelaagdheid van de cortex cerebri, dat is de cytoarchitectonisch gedefinieerde grens, komt dan niet altijd overheen, met de macroscopisch-anatomisch grens. Zo loopt de ondergrens van de cortex parahippocampalis waarschijnlijk verder door naar beneden dan de ondergrens van de gyrus parahippocampalis. Voor een deel ligt de cortex parahippocampalis ook nog in de sulcus collateralis en op de gyrus fusiformis.



</doc>
<doc id="792023" url="https://nl.wikipedia.org/wiki?curid=792023" title="Gyrus dentatus">
Gyrus dentatus

De gyrus dentatus of getande winding is een onderdeel van de hippocampus. 

De gyrus dentatus bestaat uit drie lagen zenuwcellen ("strata gyri dentati" ):
De korrellaag projecteert naar het CA3-gebied van de hippocampus ("regio III cornus Ammonis" ).

De cellen van de gyrus dentatus ontvangen veel excitatoire binnenkomende vezels vanuit de cortex entorhinalis. De meeste van deze prikkels worden via de korrelcellen in de tweede laag van de gyrus dentatus doorgegeven.

Onderzoek wijst uit dat bij zowel volwassen knaagdieren (m.n. ratten) als bij mensen de gyrus dentatus een van de weinige hersendelen is waar nog op grote schaal neurogenese, de vorming van nieuwe zenuwcellen na de geboorte, plaatsvindt.


</doc>
<doc id="792071" url="https://nl.wikipedia.org/wiki?curid=792071" title="Vleugelcel">
Vleugelcel

De vleugels van insecten zijn opgebouwd uit allerlei cellen, deze ontstaan doordat buisjes zich met lucht vullen na het uitsluipen of ontpoppen en daarna verharden. Het patroon van de vleugelcellen is een belangrijk determinatiekenmerk voor libellen en andere insecten.

De vleugelcellen dienen ook voor het aanbrengen van een driedimensionale structuur van de vleugel. Door de voorste rand van de vleugel ontstaat het vliegvermogen, omdat die als een soort spoiler dient en de lucht boven de vleugel een omweg laat maken. Op de foto zien we ook een soort golfpatroon in de vleugel dat zal bijdragen aan de stevigheid.

Het pterostigma is één of een reeks gekleurde vleugelcellen aan de voorkant iets voor het einde van de vleugel.



</doc>
<doc id="792867" url="https://nl.wikipedia.org/wiki?curid=792867" title="Procedureel geheugen">
Procedureel geheugen

Het procedurele geheugen is een van de vormen van het niet-declaratieve of impliciete geheugen.
Het heeft zowel betrekking op het leren van motorische vaardigheden, zoals leren fietsen, als het leren van bepaalde cognitieve vaardigheden, zoals het leren lezen. Dergelijke vaardigheden vallen onder het zogeheten "skill learning"; het door herhaling en in kleine stapjes leren steeds beter te presteren. Patiënten die lijden aan amnesie hebben meestal een intact procedureel geheugen. Een bekend voorbeeld van zo'n patiënt is HM. HM (of H.M.) leed door beschadiging van mediaal temporale gebieden in de hersenen aan antegrade amnesie en kon dus geen nieuwe declaratieve kennis meer in zijn geheugen opslaan.

Amnesiepatiënten zijn echter nog wel in staat een taak te leren waarbij het gaat om een bepaalde volgorde van indrukken van knopjes op een paneel (het "sequence learning paradigm"). Men moet bijvoorbeeld leren vier naast elkaar geplaatste knoppen in de volgorde 13432142 in te drukken. Zij zijn goed in staat een dergelijke volgorde te onthouden, maar herinneren zich niet meer dat zij de taak de dag tevoren hebben gedaan. Ook beweren zij dat zij de knoppen volstrekt willekeurig hebben ingedrukt.
Bij procedureel leren spelen ook andere gebieden in de hersenen een rol dan bij declaratief leren. Voor het leren van motorische vaardigheden blijken vooral de basale ganglia en de kleine hersenen van belang.

Het procedureel geheugen blijkt ook belangrijk voor het leren van regels die gelden voor de structuur van bepaalde letterreeksen. Dit is aangetoond in onderzoek waarbij patiënten een kunstmatige grammatica moesten aanleren. Men gaat daarbij om het toepassen van bepaalde regels over welke letters andere letters mogen volgen en welke niet. Ook hier herinneren patiënten die grammaticale van niet grammaticale letterreeksen kunnen onderscheiden, zich de letters en reeksen zelf niet. Hetzelfde resultaat wordt overigens gevonden als stippenpatronen in plaats van letters worden gebruikt.

Knowlton, B.J., Mangels, J.A. & Squire,L.R. (1996). A neostriatal habit learning system in humans. Science, 273, 1399-1402.


</doc>
<doc id="793039" url="https://nl.wikipedia.org/wiki?curid=793039" title="Virginia Satir">
Virginia Satir

Virginia Satir (Neillsville (Wisconsin), 26 juni 1916 – Menlo Park, 10 september 1988) was een Amerikaans psychologe. Ze was een van de belangrijkste gezinstherapeuten en was grondlegger van enkele van de eerste theorieën in de gezinstherapie.

Satir leerde gezinsdynamiek aan het Illinois State Psychiatric Institute en gaf tot aan haar dood voordrachten en cursussen. Als docent hield ze zich bezig met de ouder-kindconsultatie en deed in het sociaal werk veel ervaring op binnen het thema gezin. Ze studeerde aan de Universiteit van Chicago en slaagde voor haar B.A. in Onderwijs in 1936. Midden jaren vijftig van de 20e eeuw had ze voor het eerst het idee, in plaats van afzonderlijke personen, het gehele gezin in therapie te nemen. Zo maakte ze in opstellingen gezinsleden bewust van generatieoverschrijdende patronen en problematiek binnen de gezinssamenstelling. In 1958 richtte ze samen met Don Jackson en Jules Ruskin het Mental Research Institute op in Palo Alto bij Stanford (Californië). Het was ook in deze tijd dat ze begon met de opleiding van therapeuten. Hiermee ontstond het eerste gezinstherapeutische opleidingsprogramma van de VS.

Ze overleed op 72-jarige leeftijd thuis aan alvleesklierkanker.

Het werken met gezinsproblematiek vanaf 1958 aan het Mental Research Institute wordt aangevuld door verschillende publicaties en als docent aan voornamelijk het Esalen-instituut in 1963. Haar systeemtherapie en de door haar ontwikkelde familiesculptuur had ook een belangrijke invloed op andere therapievormen.

Tegenwoordig laten veel therapeuten zich nog steeds leiden door de uitspraken van Satir over de gezinstherapie. Problemen worden niet geïsoleerd binnen de gezinstherapie gezien, maar het gedrag van alle gezinsleden wordt meegenomen. Door gesprekken, gezinsopstellingen en een viertal creatieve methoden komt er inzicht in de innerlijke processen van het gezin en gewaarwording van verborgen structuren en verbindingen. Het vlechtwerk van verbindingen wordt stuk voor stuk ontward, opdat verstrikkingen ontknoopt kunnen worden. De systemische familietherapie gaat ervan uit, dat er in het gezin zelfhelende krachten aanwezig zijn die in de therapie gemobiliseerd kunnen worden. Hierdoor wordt het voor het gezin mogelijk een groot deel van de problemen zonder duurzame therapeutische ondersteuning op te lossen.

In de eerste 50 jaren van de 20e eeuw was psychotherapie een aangelegenheid tussen twee personen: de therapeut en de cliënt. De regels voor een afzonderlijke aanpak waren heel streng, zodat therapeuten langere tijd het niet aandurfden meerdere gezinsleden tegelijk uit te nodigen voor een gesprek.

Naast anderen was Satir belangrijk voor het zogenaamde ontwikkelingsgeoriënteerde of centrale belevingsprincipe. Concepten op dit gebied richten zich op de humanistische psychologie, een van de drie pijlers onder de hedendaagse psychologie en een optimistisch model van de mens en mensheid zelf: de voorstelling dat de mens in essentie goed is en in staat met de moeilijkheden van het leven op een manier af te rekenen die op respect en liefde is gebaseerd, mits de betrokkene de mogelijkheid heeft werkelijk vrij te beslissen. In dit principe is de eigenwaarde van een persoon de sleutel van alle fenomenen van onze geestelijke en sociale leven. Een persoon die geleerd heeft zichzelf te waarderen zal in de gelegenheid zijn, congruent en helder te communiceren en alle problemen met respect voor de vrijheid voor elk ander persoon op te lossen. Therapie wordt in dit concept gezien als een mogelijkheid, mensen te helpen een stabiele eigenwaarde te ontwikkelen, zodat ze het aandurven hun "ware ja's" en "ware nee's" uit te spreken, ofwel te zeggen wat ze werkelijk vinden en willen en niet te zeggen wat ze denken dat van hen verwacht wordt. Het principe van deze techniek speelt een grote rol in de Familiesculptuur.

De Familiesculptuur is een door Satir ontwikkelde systeemtherapie die inzicht geeft over de persoon zelf, de relatie tot andere mensen en de samenstelling van het gezin. Relaties en gedrag van gezinsleden kunnen in een afbeelding symbolisch uitgebeeld worden.

Wanneer men het herkomstgezin in kaart brengt, worden onzichtbare verbindingen en vastgelopen communicatiepatronen inzichtelijk. Relatieconflicten en ziekmakende verbindingen worden herkend en kunnen opgelost worden.

De gezinsculptuur moet niet verward worden met de familieopstelling die tegenwoordig in brede kring weerklank vindt (Bert Hellinger: "De familieopstelling heeft niet genezing in eigenlijke zin tot doel, maar is een groeiimpuls."). Het systemisch fenomenologische opstellingswerk heeft in de laatste 20 jaren uit verschillende richtingen impulsen gekend. Het werk met de familiesculptuur en gezinsreconstructie van Satir, de familieopstelling (Thea Schönfelder en Bert Hellinger), alsook de organisatieopstelling (o.a. Klaus Grochowiak, Gunthard Weber en in Nederland: Egbert Kinds) zijn belangrijke passages in het ontwikkelingsproces.

Het was Satir eraan gelegen van mensen de mogelijkheden op te tekenen hoe ze hun basisvermogen kunnen benutten. Verder wilde ze groei en vrede bevorderen. Deze grondhouding drukte ze in vijf vrijheden uit:

Satir hield zich intensief bezigmet de communicatie in het gezin. Zij ontwikkelde een communicatiemodel dat vier negatief uitwerkende communicatiesoorten kent:


De beïnvloeding was wederkerig. Satir gebruikte op haar beurt de indertijd bekende rollenspelmethoden uit het psychodrama en elementen uit de gestalttherapie.

Satir was niet gelukkig met de toe-eigening van haar werk door de NLP'ers en zette haar werk onafhankelijk voort. Jerry Weinberg besloot, na meer dan tien jaar intensieve betrokkenheid bij NLP-trainingen, met Satir te gaan werken. De laatste jaren van haar leven tot haar dood werkte ze samen met hem en met Jean McLendon.




</doc>
<doc id="793161" url="https://nl.wikipedia.org/wiki?curid=793161" title="Ovariële follikel">
Ovariële follikel

De ovariële follikel, ook wel Graafse follikel of eiblaasje genoemd, is het geheel van de eicel en de omringende cellagen, die de eicel van voeding voorzien. Na de ovulatie spreken we van het gele lichaam (corpus luteum), dat nog een belangrijke rol speelt bij de hormoonproductie die uiteindelijk de innesteling van het embryo in het endometrium mogelijk maakt.

Het groeien van de eicel en daarmee het oprekken van de omringende cellaag onder invloed van oestrogeen noemen we vitellogenese (dooiervorming). De cellen van de follikel nemen vetdruppels op uit het bloed en transporteren die naar de eicel. Zonder hulp van buitenaf zou één cel nooit zo snel kunnen groeien en zo groot kunnen worden. Bij mensen valt de grootte nog mee, maar de dooier van een kippenei bestaat ook maar uit één cel. Bij vissen gaat een groot gedeelte van het vet uit de lever en de spieren in de groeiende eicellen zitten. De smaak van het visvlees is dan veel minder uitgesproken en de vis wordt kuitziek genoemd.

Wat opvallend is bij de eisprong is dat de eicel eigenlijk vrij in de buikholte belandt, de uiteinden van de eileiders vangen de eicel in zoals een zeeanemoon zijn voedsel naar binnen transporteert. Over het algemeen vindt in een van de eileiders de bevruchting plaats.

Het gele lichaam zorgt voor de productie van progesteron. Zoals de naam progesteron al suggereert, onderhoudt dit hormoon de zwangerschap ("pro gestatie"). Als de eicel bevrucht is gaat het ontstane embryo choriongonadotropine produceren, waardoor het gele lichaam langer zal doorgaan met de productie van progesteron. Na verloop van tijd neemt dan het endometrium de progesteronproductie over. Zonder die productie van choriongonadotropine gaat het gele lichaam te gronde en sterft het door het door progesteron gevormde endometrium weer af op een gecontroleerde manier (apoptose). Bij mensen treedt dan menstruatie op, bij de meeste dieren wordt het weefsel weer opgenomen in het bloed.



</doc>
<doc id="793431" url="https://nl.wikipedia.org/wiki?curid=793431" title="Syndroom van Eisenmenger">
Syndroom van Eisenmenger

Het syndroom van Eisenmenger kenmerkt zich door secundaire, irreversibele longvaatafwijkingen als gevolg van een aangeboren hartgebrek, vaak een ventrikelseptumdefect, pulmonale hypertensie en een verloop van links-rechtsshunt, naar een bidirectionele shunt en ten slotte naar een rechts-linksshunt. 

De oorzaak is een aangeboren hartgebrek dat een grote links-rechtsshunt veroorzaakt. Vaak betreft het een groot gat in het harttussenschot, zoals bij sommige mensen met het syndroom van Down; bij hen is de opening vaak gelegen op de grens van boezems en ventrikels; "een atrioventriculair septumdefect". Maar ook een ander ventrikelseptumdefect of een open gebleven ductus Botalli kan de oorzaak zijn. Doordat bloed vanuit de hoge druk van de linker kamer in de rechter bloedsomloop, die normaliter veel lagere drukken kent, stroomt, ontstaat daar een hoge druk: pulmonale hypertensie. Door een langdurig te hoge druk in de vaten in de longen treden verdikking van de vaatwanden, vernauwing van het lumen en destructie van de arteriolen op, waardoor de pulmonale hypertensie niet meer te corrigeren is en de druk in de rechterkamer zelfs hoger wordt dan in de linker. Hierdoor keert de shunt om; er stroomt nu zuurstofarm bloed, dat de longen door zou moeten, naar de systemische circulatie.

De rechts-linksshunt, leidt ertoe dat het bloed in de weefsels niet verzadigd is van zuurstof. Dit leidt tot een blauwe gelaatskleur en vermoeidheid en kortademigheid door zuurstofgebrek. Het beenmerg zal om dit chronische zuurstofgebrek te compenseren, meer rode bloedcellen gaan maken. Dit leidt tot secundaire polycytemie en tot verhoging van de viscositeit van het bloed. Wanneer dit laatste zeer uitgesproken is, zal de doorbloeding van de weefsels juist bemoeilijkt worden. Bovendien is er een grotere kans op thrombusvorming met het gevaar van herseninfarcten.
De verhoogde vorming van rode bloedcellen gaat gepaard met een verhoging van urinezuur dat tot jicht kan leiden.
Minder erg is dat het zuurstofgebrek kan leiden tot trommelstokvingers met horlogeglasnagels.

Hartafwijkingen die gepaard gaan met een grote shunt, moeten zo snel mogelijk (liefst binnen het eerste levensjaar) chirurgisch gecorrigeerd worden, om pulmonale hypertensie te voorkómen, anders is de prognose zeer slecht. Ook voor kinderen met het syndroom van Down moet hierop geen uitzondering gemaakt worden.

Medicamenteus is er tegenwoordig de mogelijkheid de pulmonale hypertensie te verminderen met middelen als bosentan “Tracleer” en /of sildenafil (“Viagra”).
Behandeling van de eventuele jicht zal het leven van de patiënten aanzienlijk veraangenamen.
Bij ijzergebrek zal men voorzichtig suppleren, om snelle verhoging van de hematocriet met alle gevaren van dien te voorkómen.
Aderlating zal men alleen toepassen als de klachten verergeren en als deze nadrukkelijk verbeteren door deze ingreep.


</doc>
<doc id="793439" url="https://nl.wikipedia.org/wiki?curid=793439" title="Compliantie">
Compliantie

Compliantie (Engels: "Compliance") is de mate waarin een orgaan, bijvoorbeeld hart, bloedvat, long of trommelvlies meegeeft wanneer daar een kracht op wordt uitgeoefend. De compliantie (mate van rekbaarheid) is de inverse van de elastantie (Engels: "Elastance", mate van stijfheid).

Daarin is C de compliantie, E de elastantie (N.B! stijfheid), V het volume en P de druk.
Elastantie kan een verwarrende term zijn, omdat een zeer rekbaar elastiekje bijvoorbeeld juist een "lage" elastantie en een "hoge" compliantie heeft.

Als de compliantie zonder verdere specificatie wordt aangegeven met C, wordt de volumecompliantie bedoeld (C). Oppervlaktecompliantie of diametercompliantie worden bijvoorbeeld aangeduid met respectievelijk C en C. Daarin staat A voor oppervlakte (Engels: "Area") en D voor diameter.

Er wordt van uitgegaan dat bij het uitzetten van een bloedvat de lengte niet verandert.

Omdat ΔD verwaarloosbaar klein is ten opzichte van 2D wordt ΔD weggelaten uit de vergelijking.

De verhouding tussen de verschillende complianties is in dat geval: 

De compliantie en de elastantie zijn eigenschappen van de "structuur" van een orgaan. Voor de stijfheid van het "materiaal" wordt de elasticiteitsmodulus ("Young's modulus") gebruikt. Om de compliantie of de elastantie van een orgaan te berekenen met behulp van de (incrementele) elasticiteitsmodulus (E) zijn eveneens bepaalde afmetingen van het orgaan nodig. Voor een bloedvat zijn dat bijvoorbeeld de inwendige straal van het vat (r) en de dikte van de vaatwand (h):

De elasticiteitsmodulus is dus net als de elastantie een maat voor de stijfheid. Welke wordt gebruikt hangt af van wat wordt beoordeeld (het "materiaal" of de "structuur").



</doc>
<doc id="793642" url="https://nl.wikipedia.org/wiki?curid=793642" title="Milton H. Erickson">
Milton H. Erickson

Milton Hyland Erickson (Aurum (Nevada), 5 december 1901 – Phoenix, (Arizona), 25 maart 1980) was een Amerikaanse psychiater en psychotherapeut die de moderne hypnose toonaangevend vormde en het gebruik ervan in de psychotherapie invoerde.

Milton Erickson was het tweede van negen kinderen van het echtpaar Albert en Clara Erickson. Zijn vader was een kind van Noorse immigranten en zijn moeder kwam uit een familie die al generaties lang in New England woonde.

Op zijn vijfde trok het gezin naar Lowell (Wisconsin), waar hij de basisschool en, in het nabij gelegen Wishfield, de high school volgde. Hij leed aan dyslexie. Zo las hij het woordenboek altijd vanaf het begin wanneer hij een begrip zocht. Hij gold lange tijd als "achterlijk".

Kort na het afronden van de high school kreeg Erickson in 1919 polio. Hij raakte in coma en aanvankelijk dacht men dat hij het niet zou overleven. Drie dagen later kwam hij weer bij bewustzijn, volkomen verlamd. Toen hij enige tijd daarna in een schommelstoel zat, wist hij door zijn diepe wens om uit het raam te kunnen kijken de schommelstoel licht in beweging te brengen. Deze ideomotorische belevenis motiveerde hem verder te oefenen. Een klein jaar later lukte het hem om zich op krukken voort te bewegen en bezocht hij de Universiteit van Wisconsin.

Het doktersadvies om te rusten negerend ondernam hij een intussen legendarische lange kanotrip van 1200 mijl op de Mississippi. Daarmee verwierf zijn lichamelijke kracht opnieuw grote vooruitgang. Twee jaar later kon hij weer zonder krukken lopen; alleen een hinken aan de rechterkant bleef.

In het tweede jaar op de universiteit kwam hij in contact met hypnose. Hij was gefascineerd door de mogelijkheden en werkte aan één stuk verschillende technieken uit en onderzocht op welke manieren mensen te beïnvloeden zijn. Tegen de destijds heersende dogma's in werkte Erickson individualiseerbare methoden uit.

Hij trouwde voor de eerste keer in 1925 en kreeg in dit huwelijk drie kinderen. Hij scheidde in 1935. Korte tijd later leerde hij Betty kennen en trouwde met haar in 1936. Uit dit huwelijk kwamen vijf kinderen voort.

In 1928 sloot hij zijn studie af met een Master of Arts in de psychologie en een Doctoraat in de medicijnen. Tussen 1930 en 1934 had hij verschillende posities tot aan leidend psychiater van het "Worcester State Hospital" in Massachusetts. Hier kon hij verder werken aan hypnose en kon hij de inzetmogelijkheden ervan onderzoeken.

Van 1934 tot 1948 had hij een gewoon hoogleraarschap voor psychiatrie aan de medische faculteit van de Wayne State Universiteit in Detroit, Michigan. In 1939 ontving hij het getuigschrift van medisch specialist in de psychiatrie.

In 1947 liep hij een verwonding op na een val van de fiets. Ondanks dat hij bekend was met de allergische reactie op de entstof, liet Erickson zich vanwege het gevaar voor tetanus inenten. Het gevolg was een anafylactische shock die hij ternauwernood overleefde. Vervolgens kreeg hij een zware allergie tegen pollen die hem tot verhuizing dwong naar het mildere klimaat van Phoenix (Arizona). Hier zette hij een particuliere praktijk op. Hier kreeg hij last van nog andere allergieën, tegen huisstof en verschillende levensmiddelen. Hij voerde zijn praktijk daarom direct vanuit zijn eigen huis.

In 1953 kreeg hij opnieuw polio samen met spierziekte. Hij ging naar Maryland. Toch ondernam hij in die tijd – in zoverre zijn lichaam hem dat toe liet – omvangrijke schriftelijke activiteiten en voordrachtsreizen. Hij werkte toen intensief samen met Jay Haley, Gregory Bateson, Margaret Mead, Lawrence Kubie en John Weakland.

In 1957 richtte Erickson de "Amerikaans Genootschap voor Klinische Hypnose" op en nam daarvan het voorzitterschap op zich. Van 1958 tot 1968 bracht hij het "American Journal of Clinical Hypnosis" uit.

Vanwege zijn toenemend verslechterende gezondheidstoestand brak hij in 1969 zijn voordrachts- en reisactiviteiten af; in 1974 gaf hij ook zijn privépraktijk op. Vanaf 1976 kreeg hij voor de derde keer polio met spieruitval en meervoudige pijntoestanden. Vanaf die tijd was hij aan de rolstoel gebonden en was zijn gezicht voor de helft verlamd. Op 25 maart 1980 overleed Milton Erickson op 78-jarige leeftijd in zijn huis in Phoenix.

De bewusteloosheid die veroorzaakt werd door zijn ziekte, noemde hij later het begin van zijn interesse in de trancetoestand. De herstelfase zonder hoop op volledige genezing, benutte Erickson juist om gedeeltelijke dissociatie te oefenen.

Het is aan Erickson te danken dat hypnose in de psychotherapie weer meer werd ingezet, sinds het door de afwijzing van Sigmund Freud lange tijd naar de achtergrond was verdrongen. Hij ontwikkelde een nieuw beginsel. Deze legt de nadruk op de individualiteit van elke afzonderlijke cliënt of patiënt. Dit beginsel stond in contrast met de gestandaardiseerde en autoritaire methodes die tot in de jaren vijftig en zestig van de 20e eeuw heersten. Erickson legde verder de nadruk op de positieve rol van het onbewuste. Anders dan bij Freud is voor Erickson het onbewuste een onuitputtelijke bron van creatieve zelfheling. Het onbewuste is het toevluchtsoord van zelden gebruikte ervaringen van mensen. Met speciale verbale en non-verbale technieken gaf de hypnotiseur het onbewuste de kans om de leiding te nemen.

Ericksons methode van de hypnotherapie werkte door op Jay Haley tot en met de grondleggers van Neuro-Linguïstisch Programmeren (NLP), Richard Bandler en John Grinder. Zij hebben de manier waarop Erickson met de hypnotische spraak werkte in een eigen model, het Milton-Model beschreven.

Al tijdens zijn leven had Erickson de faam verworven van een zeldzaam meester in de hypnose. Door zijn reputatie kwam hij zelfs op het titelblad van de Times. Zijn talrijke wetenschappelijke publicaties hebben het denken met betrekking tot de hypnose fundamenteel veranderd. Jeff Zeig en Ernest Rossi waren gedurende vele jaren zijn leerlingen en hebben samen met hem enkele boeken gepubliceerd. Erickson had ook professionele contacten met Aldous Huxley, met wie hij de grensgebieden van de psychologie onderzocht.
In zijn overlijdensjaar 1980 werd ter ere van hem het Milton Erickson Genootschap opgericht dat tot op heden in Phoenix het meest omvangrijke archief van zijn werk herbergt.

Erickson was een productieve schrijver, vaak in samenwerking met anderen. Zijn voornaamste medewerker was Ernest L. Rossi.

Zijn boeken omvatten:


Zijn klinische papers zijn verzameld in een vierdelig werk:
NB: deze vier werken zijn soms digitaal beschikbaar gemaakt onder de misleidende en incorrecte naam 'Complete Works'.

Sommige boeken bevatten transcripties van zijn lezingen en seminars:

Andere werken die specifieke delen van Ericksons output verzamelen:

De volgende boeken van Erickson zijn nu nog leverbaar in het Nederlands


</doc>
<doc id="793706" url="https://nl.wikipedia.org/wiki?curid=793706" title="Sint Barbaraziekenhuis (Geleen)">
Sint Barbaraziekenhuis (Geleen)

Sint Barbaraziekenhuis is de naam van het voormalige ziekenhuis van Geleen, tegenwoordig gemeente Sittard-Geleen. De naam is afgeleid van het mijnverleden van Geleen, waar ooit de Staatsmijn Maurits (grootste mijn van Nederland ) was gevestigd. Barbara is de beschermheilige van de mijnwerkers.

Het ziekenhuis is begin jaren zestig van de vorige eeuw gebouwd. In de jaren 80 fuseerde het ziekenhuis met het Maaslandziekenhuis Sittard.
Eind jaren negentig werd het hoofdgebouw aan de Barbarastraat gesloopt. Een deel van het voormalige ziekenhuisgebouw is tegenwoordig nog in gebruik als verpleegtehuis.


</doc>
<doc id="793979" url="https://nl.wikipedia.org/wiki?curid=793979" title="Toepassingen van Angelica">
Toepassingen van Angelica

Aan de Grote engelwortel "Angelica archangelica" wordt al heel lang een geneeskrachtige werking toegeschreven.

Bij onderstaande vermeldingen in middeleeuwse en andere oude literatuur is het niet in alle gevallen duidelijk of deze soort bedoeld wordt of een andere "Angelica"-soort.


Engelwortel is niet moeilijk te kweken. Het geeft de voorkeur aan een beetje schaduw en de sappigste bladstengels worden verkregen wanneer de plant in diepe aarde met veel humus gekweekt wordt. Als ze op de goede plek staan, groeien ze soms uit tot planten van 2½ meter met grote bladeren en ronde bloemschermen met kleurige, geelgroene bloemen. Het eerste jaar ontwikkelt engelwortel wel blad maar geen stengels en wordt hij zelden hoger dan ½ tot 1 m. Het tweede of soms pas het derde jaar groeit de bloemstengel uit tot zijn volle lengte.

De vermeerdering geschiedt doorgaans uit zaad. Om 100 planten te krijgen, is slechts 1 gram zaad nodig. Daar het zijn kiemkracht snel verliest (de zaadhandel noemt een periode van een half jaar), moet dit liefst direct na het rijp worden of althans direct na de aankoop in een plantenbed worden uitgezaaid op een regelafstand van 30 cm. Het kiemt binnen vier weken. Pas in de herfst van het volgend jaar worden de zaailingen op een onderlinge afstand van 50 x 80 cm uitgeplant. Uitzaaien in een broeibakje is ook mogelijk. Als het zaad eind augustus in grote potten met goede aarde gezaaid wordt, ontkiemt het in september – in dezelfde tijd het jaar daarop heeft men rijpe vruchten.

Of in april in de vrije grond zaaien of vers gewonnen zaden in september in de vrije grond - in het eerste geval ligt het zaad bijna 15 maanden voor het kiemt, in het tweede geval 6 weken. De ontkieming zal plaats hebben in de lente, nadat de koude van de winter de zaden heeft geactiveerd.

Zoals reeds gezegd, verliezen de zaden snel hun kiemkracht, ze komen vlugger uit naarmate ze meer licht ontvangen, dus bij zaaien in ondiepe geultjes.

De planten zaaien zichzelf ook uit. In het tweede jaar gebeurt dat zo uitbundig, dat het alleen al daarom beter is de bloemschermen tijdig af te snijden. Soms is het mogelijk de uitlopers die zich wel eens rondom de basis van de stengel ontwikkelen, uit te zetten. Poot dergelijke plantjes minimaal 1 m van elkaar op een vochtige plek die gedeeltelijk beschaduwd is.

Men kan engelwortel ook door scheuren vermeerderen; de op die manier verkregen planten worden reeds in de herfst op dezelfde onderlinge afstand als gezaaide uitgezet.

In het voorjaar moet men geregeld schoffelen en wieden. Zodra de planten hoger worden, moet men ze aanaarden om hun meer houvast tegen harde wind te geven.

Engelwortel is een solitairplant, verdraagt slecht droogte en houdt van een goed gestructureerde, doorlaatbare, humusrijke grond en een vochtige standplaats. Hij kan ook halfschaduw verdragen maar geen slecht gedraineerde, natte grond en aanhoudende droogte. Alhoewel hij ongevoelig is voor vorst, heeft hij in de winter enige bedekking nodig. Hij gedijt ook op minder milde plaatsen. Hij sterft af na zaadvorming.

Als de bloemstengels afgesneden worden voordat ze volgroeid zijn, blijft de plant nog verscheidene jaren doorgroeien en hij heeft er gewoonlijk drie tot vier jaar voor nodig om op volle grootte te komen.

Door de stengels in het najaar tot de grond toe af te snijden, is het mogelijk dat de planten opzij gaan uitlopen.

Engelwortel moet in het tweede jaar van de teelt in juli twee keer worden bemest en verschillende malen worden gehakt. De mest kan het eenvoudigst droog tussen de planten worden gestrooid. Samengestelde kunstmest, waarin de drie voornaamste stoffen stikstof, fosfor en kalium in ongeveer gelijke verhouding voorkomen, is het meest geschikt. Bij iedere bemesting kan zonder bezwaar 25 tot 30 g worden gestrooid.

Engelwortel is heel goed geschikt voor de beplanting van een plaats in de tuin, die voortdurend in de schaduw ligt.

De verse bladeren en bladstelen met de bladribben plukt men tijdens het voorjaar en de zomer, voor de planten gaan bloeien, dus wanneer ze nog mooi groen en sappig zijn. De bladeren, de stengels en de dikste bladstelen worden zorgvuldig in de schaduw gedroogd, zodat ze kleur en aroma behouden. Men gebruikt ze als keukenkruid.

De wortelstokken worden in het tweede of derde jaar in voor- of najaar uitgegraven, gewassen, gespleten en zorgvuldig gedroogd. Beter is de wortels in het najaar van het eerste jaar te rooien, voordat ze ten prooi vallen aan insecten.

De wortels zijn sterk hygroscopisch (vocht uit de lucht aantrekkend) en trekken insecten aan. Daarom zal men de wortels droog en in hermetisch gesloten vaten bewaren. Voor de bewaring kan men als volgt te werk gaan: men brengt de gedroogde wortel in een zogenaamde kalkkist (een kist, waarin een laag ongebluste kalk), waarin ook nog een bakje met chloroform of tetra geplaatst is. Na 48 uren haalt men de drogerij eruit, ze wordt gelucht, gezeefd en daarna in kalkstopflessen weggeborgen.

Gaat het bij de kweek om de wortels, dan moeten de bloeistengels tijdig worden weggesneden, opdat de voedingsstoffen niet voor stengels en zaadvorming worden verbruikt. Het best kan men dunne jonge scheuten plukken. Er mogen slechts zoveel jonge uitlopers en afzonderlijke blaadjes worden geoogst, dat de plant er geen last van krijgt Wanneer te grote hoeveelheden worden geplukt, remt dit de ontwikkeling van de wortel, die bij de engelwortel erg belangrijk is.

Het zaad wordt opgevangen zodra het begint te rijpen, 's morgens als het nog vochtig is van de ochtenddauw.

De wortel en het zaad worden geoogst en gebruikt. Van de wortel en het zaad wordt onder meer een etherische olie gemaakt.

De aromatische wortel wordt in allerhande likeuren zoals vermout, chartreuse, Bénédictine en gin verwerkt. De inwoners van Twee-Akren in België verbouwen nog menige hectare engelwortel voor medicinaal gebruik. Tijdens de droogtijd hangt over het dorpje een zoetige, bedwelmende geur.

De wortel en soms het zaad van de engelwortel worden vooral in de dierheelkunde gebruikt.

Van de aartsengelwortel worden vooral de wortel en gedroogde wortelstok gebruikt; de vrucht en de twijgen in mindere mate.

"Angelica sylvestris" bevat alfa-fellandreen, umbelliferon en een lacton van pentadecanolzuur. De vette olie uit de zaadjes bevat methyl-2-butaanzuur.

"Angelica archangelica" bevat alfa-fellandreen, angelica hydrocarotine, valeriaanzuur, appelzuur, pectine, methylethylazijnzuur, oxymyristinezuur en anethol.

Bij onderzoek bleek de wortel 0,35% tot 1% etherische olie ("angelica essentia"), 0,3% angelicazuur, 0,08% angelicine, bergapteen, imperatorine, xanthotoxine, umbelliperine, e.a., en bitterstoffen te bevatten.

Het zaad bevat 1,5% etherische olie, 17% vette olie, talrijke coumarinen en furocoumarinen, en bitterstoffen.

De furocoumarinen kunnen de menselijke huid overgevoelig voor licht maken en bij inwerking van zonlicht kunnen ze huideczemen veroorzaken. Het sap veroorzaakt irritatie van huid en slijmvliezen. De furocoumarinen die fotodermatosen veroorzaken, zijn echter weinig in water oplosbaar, en daarom is het inwendig gebruik van het kruid zonder risico.

In de volksgeneeskunst wordt engelwortel gebruikt bij slechte spijsvertering met onvoldoende maagsapsecretie, bij chronische maag-, darm- en galstoornissen, bij winderigheid, als spasmolyticum bij maagzweer en twaalfvingerige darm, alsook bij maag- en darmontsteking. Het vers blad maar vooral de wortel wordt gebruikt als windverdrijvend middel (fellandreen), als water- en urineafdrijfmiddel, bij lichamelijke zwakte, bij ongesteldheid, ter behandeling van reumatische pijnen.

Het vermoeden bestaat dat de heerlijke geur van de muskadeldruiven in sommige rijnwijnen aan de heimelijke toevoeging van Angelica te danken is. Het is een van de ingrediënten van dranken zoals de Franse absint, waarvoor een mengsel gebruikt wordt van angelicawortel, alsem en andere kruiden.

Zowel de wortels als de zaden worden bij het fabriceren van Chartreuse benut.

De wortels worden gebruikt, ofwel samen met jeneverbessen voor het maken van jenever, ofwel als vervangingsmiddel van jeneverbessen.

Samen met karwijzaad wordt het gebruikt voor de bereiding van kummel; de zaden helpen vermout en jenever op smaak brengen en de gedroogde bladeren worden verwerkt in maagbitters.

De jonge stengels en bladribben kunnen in suiker gekookt of gekonfijt genuttigd worden. Te gebruiken als naspijs zoals gember.

De hele plant, van wortel tot zaad, heeft een plezierige aromatische geur en smaak en alle delen zijn bruikbaar voor verschillende doeleinden. In Frankrijk wordt hij ook voor de odeurfabricage verbouwd. De wortels leveren een harsachtige gom, die bij het maken van parfum gebruikt wordt in plaats van muskusbenzoë.

Het kneuzen van verse angelicabladeren verspreidt een verfrissende geur in het interieur van de auto en remt de misselijkheid af.

De bladeren in het badwater werken ontspannend; ze stimuleren de bloedsomloop.

Men kan een uitstekende gele verfstof maken van de engelwortel.

Angelica heeft een doordringende geur en smaak. De verse stengel smaakt in het begin even bitter en daarna wordt de hele mond erg warm. In het Hoge Noorden worden alle onderdelen van de plant, maar vooral de bladstelen als groente gegeten. Schillen en even opkoken nemen de bittere smaak weg.

Een van de huishoudelijke gebruiken van Angelica is het koken, als selderij, van de malse hoofdnerven van de bladeren. In Lapland beschouwt men de stengels als een delicatesse en in IJsland worden zowel de wortels als de stengels rauw gegeten met boter. In Finland eet men de stengels graag geroosterd in de warme as en drinkt men de gezonde, stimulerende thee getrokken van gedroogde of verse bladeren, die aan Chinese geurthee doet denken.
Het enigszins bitter smakende blad kan worden gekookt en als spinazie worden gegeten. Fijngehakt geeft het een muskusachtige smaak aan rabarber.

Bladeren en stengel zijn ook een aromatisch toekruid in visgerechten.

De jonge en fijngehakte bladeren worden gebruikt in salades, sauzen en soepen.

De overlangs doorgesneden stengel, gevuld met zachte kaas vormt een verrassend aperitiefhapje.

De Noren maken van de wortels een soort brood en banketbakkers over de hele wereld gebruiken de zaden en gekonfijte stengels in gebak en suikerwerk. Wegens het doordringend aroma en de gifgroene kleur vormen ze een aantrekkelijke garnering van gebak en puddingen. Vooral in Frankrijk wordt de plant hiervoor op grote schaal verbouwd.

Het konfijten geschiedt aldus:
1.- wanneer de stengels hoogstens 30 cm lang zijn worden zij afgesneden, dun geschild, in vingerlange stukjes gesneden, met kokend water opgezet en in 8-15 min. gaar gekookt. Afgieten, zodat heel weinig water overblijft. Suiker toevoegen en op een klein vuurtje 10 tot 12 maal opkoken. Op 100 gram stengels heeft men 120 gram suiker nodig.
2.-Voor het konfijten van Angelica gebruikt men zowel de dikke, sappige bloemstengels tegen het eind van het voorjaar voordat de bloemen zich openen, als de dikste bladstengels. Snijd ze in stukken van ongeveer 10 cm. Schil ze en kook ze opnieuw tot ze groen zijn. Droog ze daarna af met een doek.
Gebruik voor één pond stengels één pond suiker, schud ze samen goed door elkaar en laat de stengels 2 dagen in een afgesloten aarden pot staan. Kook ze opnieuw tot ze doorzichtig zijn en van een helder groene kleur. Laat ze in een vergiet uitdruipen. Bestrooi ze met zoveel poedersuiker als er aan blijft kleven en laat ze in een lauwe oven drogen (niet hard worden).

De sterke, vluchtige olie bevindt zich vooral in de wortel. Hiervan kunt u na hem gedroogd te hebben net als van het zaad een tonicum trekken dat de eetlust op zou wekken. Na de maaltijd kan het aftreksel ter bevordering van de spijsvertering gedronken worden.

Een infuus van delen van de grote engelwortel zou baat kunnen brengen bij verkoudheid en koorts, daar het een lichte transpiratie zou kunnen veroorzaken.

“Angelicalikeur” wordt door sommige mensen erg lekker gevonden.

“Klein Zwedenbitter”: Het kruidenmengsel voor Klein Zwedenbitter bestaat uit 10 g aloë, eventueel gentiaan- of alsemwortel, 10 g engelwortel, 5 g driedistel, 10 g manna (sap van de pluimen), 5 g mirre, 10 g natuurlijke kamfer, 10 g rabarberwortel, 0,2g saffraan, 10 g senneblaadjes, 10g Venetiaanse triakel, 10g geelwortel. Deze kruiden doet u in een fles en overgiet ze met 1,5 liter 38- tot 40-procentige korenbrandewijn. Met dagelijks schudden blijft het mengsel minstens 14 dagen in de warmte staan. Voor dagelijks gebruik zeeft men porties in een geschikte pot, die koel bewaard moet worden. Bij het bewaren rijpt de geneeskracht van het Klein Zwedenbitter.

Het recept werd door de Zweedse arts dr. Samst overgeleverd in.

“Thee”: Als aromatische infuus kunnen alle delen van de plant gebruikt worden, maar de wortel geeft de sterkste smaak. Dosis 20g/liter.
Angelicathee kan worden gebruikt bij verkoudheid, hoest, chronische catarre van het slijmvlies, opgeblazenheid, gebrek aan eetlust, storingen van de spijsvertering, reumatiek, of gewoon als aromatische drank. Hij wekt zweet- en urineafscheiding op.

“Jam”: Engelwortel bevat veel suiker, waardoor bij toevoeging van bladeren of stengel aan compotes van wrange vruchten veel minder gewone suiker toegevoegd hoeft te worden.

Door het toevoegen van een kleine hoeveelheid verse wortel die tevoren geschraapt en gesnipperd werd, krijgen jam en vooral oranjemarmelade een interessant aroma.

Angelica- en rabarberjam : Deze combinatie vinden sommige mensen veel lekkerder dan rabarber alleen. Snijd 4 pond rabarber- en 1 pond angelicastelen aan stukjes, doe ze in een kom, bedek ze met 4 pond suiker en laat ze acht uur staan. Doe dit mengsel in een pan met dikke bodem en laat zachtjes koken tot het de vereiste dikte heeft.

Als Radix, Semen, Herba en Oleum Angelicae.



</doc>
<doc id="793995" url="https://nl.wikipedia.org/wiki?curid=793995" title="Autokinetisch effect">
Autokinetisch effect

Het autokinetisch effect is een illusie van het visuele systeem. Het treedt op als de ogen op een stationair klein lichtpunt in een donkere ruimte zijn gericht. Het lijkt dan soms of het punt beweegt. Het kan in de cockpit van vliegtuigen leiden tot beoordelingsfouten.

Het autokinetisch effect heeft te maken met het feit dat perceptie van beweging gebruikmaakt van een referentiepunt in de ruimte. Door het ontbreken van een referentiepunt treedt er mogelijk een fout op tussen de positie van het oog en het efferente signaal dat vanuit de hersenen de extraoculaire oogspieren aanstuurt.


</doc>
<doc id="794011" url="https://nl.wikipedia.org/wiki?curid=794011" title="Aaron Temkin Beck">
Aaron Temkin Beck

Aaron Temkin Beck (Providence, Rhode Island, New England, 18 juli 1921) is een Amerikaanse psychiater, psychotherapeut en professor emeritus bij de faculteit psychiatrie en aan het psychopathologisch instituut van de Universiteit van Pennsylvania. Beck wordt wel beschouwd als de grondlegger van de cognitieve therapie. Hij studeerde tot 1942 aan de Brown-universiteit en stapte toen over naar de Yale-universiteit, waar hij in 1946 promoveerde in de psychiatrie. Tijdens de Koreaanse Oorlog werkte hij in de Valley Forge Hospital.

Zijn onderzoek heeft betrekking op de psychotherapie, psychopathologie, suïcideonderzoek en de ontwikkeling van denkfouten. In 2006 ontving Beck een "Lasker Clinical Research Award".

Ongeveer gelijktijdig met Albert Ellis veranderde hij de klassieke gedragstherapie en vulde deze aan met cognitieve concepten, die hij vooral op de psychotherapie bij depressies toepaste.




</doc>
<doc id="794102" url="https://nl.wikipedia.org/wiki?curid=794102" title="Meningokokken type C">
Meningokokken type C

Meningokokken type C is een groep bacteriën die bij 10% van de mensen in de keel- en neusholte voorkomt.

Veel van deze mensen worden hier niet ziek van, maar in sommige gevallen kunnen deze bacteriën een ontsteking aan de hersenvliezen, in de volksmond "nekkramp" of bloedvergiftiging (sepsis) veroorzaken. Omdat vooral kinderen tot 18 jaar zeer ziek kunnen worden van de genoemde ziektes, is besloten de vaccinatie tegen meninggokokken C op te nemen in het Rijksvaccinatieprogramma, kinderen worden op de leeftijd van 14 maanden gevaccineerd tegen deze bacterie.

De ziekte wordt verspreid doordat de bacteriën in kleine druppeltjes kunnen overleven. Door hoesten, niezen en soms zelf spreken kan een besmet persoon een ander besmetten. Zoals eerder gemeld is een besmetting veelal niet gevaarlijk, de meeste mensen zijn alleen drager van de bacterie. Na enkele dagen tot weken ruimt het immuunsysteem de bacterie op zonder dat er sprake is van ziekte van de drager.

In uitzonderlijke gevallen kunnen vooral kinderen en jongeren na een besmetting ziek worden. De incubatietijd varieert van 2 tot 10 dagen. Waarom de één ziek wordt en de ander niet is onbekend. Een verminderde weerstand kan er wellicht aan bijdragen dat mensen na besmetting wel ziek worden.

Mensen die ziek worden, krijgen in het begin vooral hoge koorts. Soms begint de ziekte sluipend, andere keren kan de besmette persoon zeer plosteling ernstig ziek worden. Ook kunnen de volgende symptomen optreden: spierpijn, koude rillingen, misselijkheid en braken, 
hoofdpijn, nekstijfheid. Door het laatste symptoom noemt men de ziekte ook wel "nekkramp".

Bij bloedvergiftiging (sepsis) komen daarbij: niet-wegdrukbare donkerrode vlekjes op de huid, sufheid. 

Bij zeer kleine kinderen zijn de ziekteverschijnselen soms moeilijk te onderscheiden van andere ziekten. Zij krijgen vooral last van slecht drinken, grauw zien, slaperig zijn, prikkelbaarheid (ongewoon veel huilen) en onwillekeurige schokjes van het lichaam. 

Omdat de meningokokkenziekte zeer ernstig kan verlopen, is het altijd raadzaam om bij twijfel een arts te waarschuwen. Meld dat het symptoom waardoor gedacht wordt aan nekkramp of bloedvergiftiging. Behandeling van de ziekte vindt plaats met antibiotica, vaak is behandeling in het ziekenhuis nodig.

Er is in Nederland nog een bacterie die nekkramp of bloedvergiftiging kan veroorzaken: meningokokken B, verantwoordelijk voor de meeste ziektegevallen, maar voor deze bacterie is het vaccin nog in ontwikkeling.


</doc>
<doc id="794115" url="https://nl.wikipedia.org/wiki?curid=794115" title="Leverbotslak">
Leverbotslak

De leverbotslak ("Galba truncatula"), is een in het zoete water levende longslak uit de familie poelslakken (Lymnaeidae). De naam is afgeleid van de leverbot, een parasitaire platworm waarvoor de slak een tussengastheer is.

De leverbotslak heeft een hoog kegelvormige rechtsgewonden schelp met 5 tot 6 bolle windingen die door een diepe sutuur gescheiden zijn. De bovenzijde van de winding is enigszins trapvormig. De laatste omgang is ongeveer 70% van de totale schelphoogte. De mondopening is ovaal en er is een scherpe mondrand en een wit callus die een nauwe spleetvormige navel vrij laat. Het schelpoppervlak heeft een sculptuur van geprononceerde, als fijne ribbeltjes afgezette groeilijnen. De kleur van de schelp is lichtbruin tot geelachtig. Het periostracum heeft een vergelijkbare maar donkerder kleur dan de schelp zelf en kan ook groenachtig zijn. Schelpen van levende dieren kunnen ook met een dun modderlaagje bedekt of met algen begroeid zijn.


De dieren zijn hermafrodiet en kunnen zich door zelfbevruchting voortplanten. Bij geschikte temperatuur en vochtigheid gaat de voortplanting gedurende het grootste deel van het jaar door. Jongen komen tussen 12-40 dagen, afhankelijk van het seizoen, uit het ei en zijn na 5-8 weken volwassen. Er treden één tot twee generaties per jaar op.

De leverbotslak wordt één à anderhalf jaar oud. Of dieren ouder dan een jaar worden zal ook afhangen van de strengheid van de winter.

Deze soort leeft in stilstaand ondiep water en is heel vaak in vochtige omgeving buiten (maar wel dicht bij) het water te vinden. De slak heeft dus een amfibische levenswijze maar blijft de nabijheid van water nodig hebben (vooral voor de voortplanting).
In geschikte biotopen kan de slak massaal voorkomen.

Het dier kan beschut in vochtig blijvend materiaal perioden van droogte overleven. Deze levenswijze en de wijze van voortplanten (zelfbevruchting) maken van de leverbotslak een pioniersoort die het in marginale biotopen kan uithouden. Het voedsel bestaat uit hogere planten, algen en detritus, terwijl een voorkeur lijkt te zijn voor algenmatten van blauwwieren (cyanobacteriën) die dicht aan of net boven de waterlijn in vochtig oeverland groeien. Dit past bij de amfibische en pionier levenswijze van de leverbotslak.

De leverbotslak kan een lichte verhoging van het zoutgehalte van het water verdragen. De dieren zijn dan nooit diep onder water te vinden maar kruipen over de bodem dicht bij de oever.

Watertemperaturen boven 20° worden nog verdragen terwijl 25° schade aan de dieren geeft en uiteindelijk tot de dood leidt. Onder 6° zoeken de dieren de waterbodem op. Stijgt de temperatuur weer boven deze waarde dan migreren de dieren weer naar de oever en verspreiden zich over de vochtige omgeving. De leverbotslak komt algemeen voor in met greppels doorsneden weiden. Doordat vee oevers vertrapt breidt het gebied waarin de leverbotslak zich thuis voelt uit en wordt de verspreiding van deze slakkensoort dus bevorderd.

De leverbotslak is tussengastheer van een stadium van de leverbotparasiet "(Fasciola hepatica)".

De leverbotslak komt in het grootste deel van Europa voor en is verder verspreid in Noord Afrika, West- en Noord Azië en Alaska.

In Nederland en België is deze soort een vrij algemene verschijning.

De leverbotslak komt in het hele Kwartair tijdens interglacialen en warmere perioden van glacialen (interstadialen) voor maar is niet heel algemeen.




</doc>
<doc id="794159" url="https://nl.wikipedia.org/wiki?curid=794159" title="Ikazia Ziekenhuis">
Ikazia Ziekenhuis

Het Ikazia Ziekenhuis is een ziekenhuis in de Rotterdamse deelgemeente Charlois, het werd geopend op 1 oktober 1968.
Het ziekenhuis ligt aan de Montesoriweg, bij winkelcentrum Zuidplein en Ahoy Rotterdam. Volgens een onderzoek van opinieblad Elsevier is het Ikazia ziekenhuis het beste ziekenhuis van Rotterdam. De geheel vernieuwde hoofdingang werd op 31 oktober 2011 geopend voor het publiek. In 2012 werd het door de beoordelingssite 'Zorgkaart Nederland' uitgeroepen tot meest patiëntvriendelijke ziekenhuis van Nederland.

De naam Ikazia is een afkorting van "InterKerkelijke Actie Ziekenhuis In Aanbouw", een stichting die in de jaren zestig lang geijverd heeft voor de bouw van het ziekenhuis.

In het ziekenhuis werken circa 1300 mensen.



</doc>
<doc id="794849" url="https://nl.wikipedia.org/wiki?curid=794849" title="IHLIA LGBT Heritage">
IHLIA LGBT Heritage

IHLIA LGBT Heritage, voorheen Internationaal Homo/Lesbisch Informatiecentrum en Archief (IHLIA), is een internationaal archief en documentatiecentrum op het gebied van homo-, biseksualiteit en transgender in Amsterdam. Het richt zich op het verzamelen en ontsluiten van allerhande informatie op lhbt-gebied (lhbt = Lesbisch / Homo / Biseksueel / Transgender) uit de hele wereld.

IHLIA heeft een collectie bestaande uit meer dan 100.000 titels. Op 1515 meter planklengte staan zo'n 24.000 boeken, 4.800 tijdschrifttitels, 7.000 items met speelfilms, documentaires, tv-series en reclamespotjes, 6.500 affiches, 10.000 scripties, brochures, werkstukken en nota's en nog veel ander materiaal (foto's, geluid, T-shirts, buttons, condoomverpakkingen enzovoorts). IHLIA is in 1999 ontstaan uit een fusie tussen het Homodok en het Lesbisch Archief Amsterdam, beide in Amsterdam, en het Anna Blaman Huis in Leeuwarden.

Sinds juli 2007 is IHLIA gevestigd op de 6e verdieping van de Openbare Bibliotheek Amsterdam (OBA) op het Oosterdokseiland. Daar bevindt zich ook het grootste deel van de collectie. De organisatie- en persoonsarchieven worden bewaard bij het IISG.

Van de drie samenstellende delen van IHLIA LGBT Heritage is Homodok het oudste. Dit werd in 1978 opgericht als het Dokumentatiecentrum Homostudies. Het was verbonden met de ook in 1978 opgerichte werkgroep Homostudies aan de Universiteit van Amsterdam (UvA) en was gevestigd in het Baschwitz Instituut aan de Weteringschans. De doelstelling was het toegankelijk maken en verzamelen van informatie en materiaal op het gebied van homoseksualiteit en dat beschikbaar te stellen als studiemateriaal. Het tijdschrift Homologie was een belangrijk medium waarmee de collectie van het Homodok bredere bekendheid kreeg. In 1988 nam het Homodok de Van Leeuwenbibliotheek over, die bestond uit wat Jaap van Leeuwen had weten te reconstrueren van de bibliotheek van het vroegere NWHK, diens privé-collectie en de eveneens door hem opgezette oude bibliotheek van het COC. Later nam het Homodok ook de COC-bibliotheek met werken van na 1970 over.

De collectie groeide dusdanig dat het onderbrengen daarvan steeds problematischer werd. In 1989 verhuisde het Homodok naar het Spinhuis aan de Oudezijds Achterburgwal en in 2000, samen met het Lesbisch Archief Amsterdam, naar een pand aan de Nieuwpoortkade 2A op een bedrijventerrein in het stadsdeel Bos en Lommer. Om de collectie beter toegankelijk te maken werd samen met het Anna Blaman Huis (zie onder) een speciale thesaurus ontwikkeld, de "Homosaurus".

Het Lesbisch Archief Amsterdam werd in 1982 opgericht om het lesbisch leven in Amsterdam te bewaren en zichtbaar en toegankelijk te maken. Tot 2000 was het gevestigd in een verzamelgebouw aan de Eerste Helmersstraat in het stadsdeel Oud-West.

Het Anna Blaman Huis te Leeuwarden werd in 1982 opgericht als Lesbisch Archief Leeuwarden om de lesbische emancipatiestrijd met informatie te ondersteunen. Aanvankelijk ontwikkelde het zich tot een centrum waar ook informatie voor de vrouwenemancipatie en de strijd voor Zwarte, migranten-, en vluchtelingenvrouwen (ZMV) verzameld werd. Maar rond 1990 ging het zich meer richten op lhbt-terrein en besloot men tot samenwerking met het Homodok en het Lesbisch Archief Amsterdam.

Omdat de drie organisatie naar elkaar toe groeiden en in dezelfde subsidievijver visten werd in 1999 besloten tot de fusie en de oprichting van IHLIA met vestigingen in Amsterdam en Leeuwarden (het Anna Blaman Huis). Dat was gevestigd in een pand aan het Noordvliet in Leeuwarden en verhuisde in 2011 naar de Openbare Bibliotheek Leeuwarden. Wegens een oplopend financieel tekort werd deze vestiging IHLIA Leeuwarden, voorheen het Anna Blaman Huis, per 1 oktober 2013 gesloten. De in Leeuwarden opgebouwde collectie is ondergebracht bij Tresoar en de Bibliotheekservice Friesland. De AVM-collectie is geschonken aan het COC Fryslân. Het grootste deel van de in Anna Blaman Huis aanwezige niet-Friese archieven, affiches en de muziekcollectie werden overgebracht naar de IHLIA-vestiging in Amsterdam.

IHLIA beheert het archief van Jaap van Leeuwen, één van de oprichters van het COC, uit de jaren '50 en jaren '60. Daarnaast heeft IHLIA de bibliotheek van Jacob Anton Schorer en zijn Nederlandsch Wetenschappelijk Humanitair Komitee, die tijdens de Tweede Wereldoorlog door de bezetter in beslag werd genomen en verdwenen is, gereconstrueerd aan de hand van de bewaard gebleven catalogus.

Daarnaast beheert IHLIA nog meer verschillende persoons-, organisatie- en thematische archieven. Een aantal is ondergebracht bij het IISG. Een groot deel van het werk van fotograaf Marian Bakker is bij IHLIA ondergebracht en toegankelijk gemaakt. Ook is IHLIA in het bezit van een internationale collectie buttons en posters waarmee in de jaren '70 en '80 actie gevoerd werd.







</doc>
<doc id="795527" url="https://nl.wikipedia.org/wiki?curid=795527" title="Maria van Antwerpen">
Maria van Antwerpen

Maria van Antwerpen (1719 - 1781) was een Nederlandse vrouw die een uitzonderlijk goed gedocumenteerd leven heeft geleid als travestiet. Haar leven biedt inzicht in de levens van de vele vrouwen die in de 18e eeuw als man door het leven gingen. Maria trad driemaal in dienst als soldaat, en was achtereenvolgens gelegerd in Grave, Breda, Zwolle en Amsterdam. Ook huwde ze tweemaal met een vrouw.

Ze werd tweemaal ontmaskerd. Maria werd veroordeeld door een krijgsraad in Breda (1751) en door een rechtbank in Gouda (21 februari 1769).
In Breda werd ze veroordeeld tot verbanning uit Brabant en Limburg en alle garnizoenssteden. In Gouda werd ze veroordeeld tot verbanning uit Holland en West-Friesland.

In Gouda werd Maria van Antwerpen alias Machiel van Antwerpen veroordeeld vanwege travestie en omdat ze een onwettig huwelijk was aangegaan als Johannes van Antwerpen met ene Johanna Martina Cramers. Ook wendde zij — bij de doop — voor de vader te zijn van een dochter Johanna. Als Johannes of als Machiel van Antwerpen had zij in 1746 dienst genomen voor zes jaar in de compagnie van kapitein Trip in het regiment van luitenant-generaal Veldman.





</doc>
<doc id="795990" url="https://nl.wikipedia.org/wiki?curid=795990" title="Indigokarmijn">
Indigokarmijn

Indigokarmijn of indigotine I is een natuurlijke, wateroplosbare blauwe kleurstof uit de indigoplant. De stof is als voedingsadditief geregistreerd als E-nummer E132. Het is een blauwpaars poeder.

Indigokarmijn wordt hoofdzakelijk als pH-indicator en redoxindicator gebruikt. De stof kleurt blauw bij een pH lager dan 11,5 en geel bij een pH van 14. In het omslaggebied, tussen pH 11,5 tot 14, kleurt de stof groen. Indigokarmijn wordt ook als kleurstof gebruikt voor textiel, in voedsel, tabletten en capsules, in de microscopie en voor diagnostische doeleinden (testen van de nierfunctie).

Indigokarmijn is gevaarlijk bij inhaleren of als het ingeslikt wordt. Het irriteert de huid en ogen. Van deze kleurstof is bekend dat allergische reacties kunnen optreden, zoals huiduitslag (urticaria), jeuk, bronchoconstrictie, hypo- of hypertensie en bradycardie.



</doc>
<doc id="796044" url="https://nl.wikipedia.org/wiki?curid=796044" title="Keelkanker">
Keelkanker

De term keelkanker wordt vaak gebruikt om verschillende vormen van kanker aan het hoofd en de nek te benoemen. Deze carcinomen zijn meestal plaveiselcelcarcinomen. 

Meestal wordt echter met keelkanker gedoeld op farynxkanker. Farynxkanker kan ontstaan in:
Anderen beperken hun definitie tot de stembanden en het strottenhoofd, oftewel larynxkanker

Zoals bij andere plaveiselcelcarcinomen ontwikkelt de tumor zich uit het plaveiselepitheel dat de mond- en keelholte bekleedt.

De belangrijkste risicofactoren zijn orale seks, roken, het gebruik van alcoholische dranken en het eten van gerookte en/of met nitriet geconserveerde gerechten.

De behandeling bestaat primair uit verwijdering met een ruime marge van het gehele aangetaste gebied. Dit is in het algemeen, afhankelijk van de locatie, een sterk verminkende operatie. Is er al uitzaaiing opgetreden, dan is genezing meestal niet meer mogelijk, maar kan door bestraling de tumor vaak nog enige tijd worden tegengehouden. Chemotherapie is vaak weinig effectief. 


</doc>
<doc id="796231" url="https://nl.wikipedia.org/wiki?curid=796231" title="William Grey Walter">
William Grey Walter

William Grey Walter (Kansas City (Missouri), 19 februari 1910 - ?, 6 mei 1977) was een Amerikaans neurofysioloog die bekend is geworden door zijn onderzoek naar elektrische hersenpotentialen. De Contingent Negative Variation is door hem in 1964 ontdekt. Hij was van 1939-1977 hoofd van het Burden Neurological Institute in Bristol. Hij was ook een pionier op het terrein van de cybernetica.


</doc>
<doc id="796314" url="https://nl.wikipedia.org/wiki?curid=796314" title="Carbasalaatcalcium">
Carbasalaatcalcium

Carbasalaatcalcium ((CH(OCOCH)COO)Ca) is het calciumzout van acetylsalicylzuur. Evenals acetylsalicylzuur werkt het pijnstillend, koortsverlagend en ontstekingsremmend. Onder de merknaam Ascal wordt het veel toegepast als trombocytenaggregatieremmer bij cardiovasculaire preventie in een dosering (38-100mg) die veel lager is dan benodigd voor pijnstilling (300-600mg). Er werd oorspronkelijk gedacht dat carbasalaatcalcium wat minder bezwaarlijk voor de maagwand zou zijn dan acetylsalicylzuur. Uit onderzoek is inmiddels gebleken dat maagbloedingen net zo vaak voorkomen bij carbasalaatcalcium als bij acetylsalicylzuur .

Carbasalaatcalcium 600 mg is In Nederland zonder recept bij de apotheek en drogist verkrijgbaar. Carbasalaatcalcium (Ascal of merkloos) 100 mg (cardio) en lichtere doseringen zijn receptplichtig omdat die een andere geregistreerde indicatie hebben, nl. als antitromboticum in de preventie van cardiovasculaire ziekten.



</doc>
<doc id="796319" url="https://nl.wikipedia.org/wiki?curid=796319" title="Titer (medisch)">
Titer (medisch)

De titer van een bepaalde stof in het bloed is de verdunning waarbij deze nog aantoonbaar is. De term wordt meestal gebruikt voor antistoffen die worden gemeten met een agglutinatiereactie. De titer is de grootste verdunning van het serum waarbij de reactie nog kan worden aangetoond, en wordt vaak opgegeven in machten van 2, zoals 1:32 of 1:256; maar ook wel als macht van 10: 1:10, 1:100, 1:1000.


</doc>
<doc id="796333" url="https://nl.wikipedia.org/wiki?curid=796333" title="Normaalwaarde">
Normaalwaarde

De normaalwaarde (of referentiewaarde) is in de geneeskunde meestal niet een waarde, maar een interval, waarbinnen bij een bepaald onderzoek de uitkomst van dat onderzoek 'hoort te vallen'.

De meeste waarden die kunnen worden gemeten hebben een bepaalde waarschijnlijkheid van voorkomen. Er is een piek, waar de meeste bepalingen uitkomen; de kans op een hogere of lagere waarde wordt kleiner naarmate men verder van deze modus afgaat. Veel bepalingen zijn min of meer normaal verdeeld, maar veel bepalingen hebben ook een duidelijk scheve verdeling, met dan meestal aan de 'hoge' kant een veel langere staart dan aan de 'lage'. Bij leverenzymconcentraties als ALAT is de modus bijvoorbeeld 20, maar het minimum is altijd nul, terwijl 2000 ook voor kan komen. 

De normaalwaarde wordt nu in het algemeen zo gedefinieerd dat 95% van de onderzochte, gezonde mensen binnen de referentiegrenzen blijft. 

Dit houdt dus in dat men zelfs bij een gezond mens 5% kans heeft bij een willekeurige bepaling een afwijkende uitslag te vinden, en dat als men 20 bepalingen doet – in moderne ziekenhuizen als routine zeker niet ongebruikelijk – de kans is dat er ten minste één bij zit die abnormaal is de 100% begint te naderen (1 – 0,95). Interpretatie van een bij toeval gevonden verhoogde waarde moet dus met voorzichtigheid geschieden. Een toevallig gevonden lichte verhoging van een bepaling die geen relatie heeft met de ziekte waaraan wordt gedacht heeft heel vaak geen betekenis.

Verder hangt het normale bereik vaak samen met geslacht en leeftijd van de patiënt en met andere gegevens, bijvoorbeeld hoelang voor de bloedafname er nog gegeten is. 
Daarnaast zijn normaalwaarden afhankelijk van de analysemethode waarmee ze zijn vastgesteld. Dit betekent dat voor de interpretatie van een testuitslag altijd gerefereerd moet worden aan de bijbehorende normaalwaarden.



</doc>
<doc id="796369" url="https://nl.wikipedia.org/wiki?curid=796369" title="Trombolyse">
Trombolyse

Trombolyse (Gr: stolseloplossing) is in de geneeskunde een behandeling waarbij een stolsel in een bloedvat, ontstaan door trombose of embolie, met krachtige middelen wordt opgelost. Hiervoor worden onder andere urokinase, streptokinase en r-TPA gebruikt. 

Het doel hiervan is het stolsel op te lossen en de normale bloeddoorstroming te herstellen, zodat het anders optredende infarct (hersenen, hart) of de necrose (been) wordt voorkomen of wordt verkleind.

Een neveneffect van de behandeling is dat de patiënt een flink aantal uren geen functionerende bloedstolling heeft, een levensgevaarlijke toestand. Krijgt hij een maag- of hersenbloeding in die tijd dan kan dat fataal zijn. De behandeling mag daarom alleen worden toegepast bij mensen die op dat moment niet actief bloeden of geen verhoogd bloedingsrisico hebben.

Bij hartinfarcten wordt de behandeling al sinds enige decennia, bij herseninfarcten sinds enkele jaren toegepast. Het is voor een succesvolle behandeling van kritisch belang dat de verstopping zo kort mogelijk bestaat: bij hartinfarcten moet uiterlijk binnen 4 à 6 uur, bij herseninfarcten binnen 4,5 uur met de behandeling worden begonnen. De beste resultaten worden geboekt bij de kortste tijden - 10 tot 15 minuten. Met name voor herseninfarcten is dit zo snel dat dit een zeer vlotte samenwerking tussen huisarts, ambulancedienst en ziekenhuis vereist. Ook een snelle hulpvraag van de kant van de patiënt. Denk hierbij aan de FAST-test

Bij herseninfarcten lijkt het effect gering: wellicht 1 op 20 patiënten komt in aanmerking, bij nog veel minder is een duidelijk effect te verwachten. Bij hartinfarcten is de kans op succes wat hoger, omdat hartweefsel wat langer zonder bloeddoorstroming kan alvorens er onherstelbare schade optreedt. 



</doc>
<doc id="796382" url="https://nl.wikipedia.org/wiki?curid=796382" title="Ectropion (cervix)">
Ectropion (cervix)

Ectropion van de cervix is het verschijnsel waarbij cilindrisch epitheel, dat normaal in het kanaal van de baarmoederhals (cervix uteri) voorkomt, zich uitbreidt over dat deel van de cervix dat in de schede zichtbaar is. Dit wordt vaak (onjuist) een portio-erosie genoemd. Het woord erosie suggereert een epitheeldefect of schaafwond, die in werkelijkheid niet aanwezig is. Het epitheel is alleen wat roder van kleur. In de vruchtbare levensfase is dit een normaal verschijnsel. Bij DES-dochters komt het vaak in sterkere mate voor; het cylinderepitheel kan zich dan zelfs buiten de cervix op de vaginatop uitbreiden.



</doc>
<doc id="796387" url="https://nl.wikipedia.org/wiki?curid=796387" title="Huilbaby">
Huilbaby

Een huilbaby is een baby die (veel) meer en langer huilt dan gemiddeld.

Veel kinderartsen definiëren een huilbaby als een baby die
Ook ander huilgedrag dat nog niet aan deze definitie voldoet, kan voor ouders echter een groot probleem zijn.

(Vrijwel) alle baby's huilen. Het normale huilgedrag neemt meestal de eerste weken na de geboorte toe om met 3 weken een hoogtepunt te bereiken en daarna weer af te zakken. Op het hoogtepunt huilen de meeste baby's ongeveer 1,5 à 2 uur per dag.
De oorzaak van het huilen van een huilbaby is onbekend. Veel mensen wijten het aan buikkrampen (de Engelse naam voor het verschijnsel is zelfs "baby colic"), maar bewijs hiervoor ontbreekt.

Huilen ten gevolge van darmkrampen is herkenbaar aan het rood aanlopen van het gezicht, een gefronst voorhoofd en opgetrokken benen. De baby begint vervolgens te krijsen. De aanvallen duren enkele minuten en herhalen zich. Tijdens de aanvallen is de baby ontroostbaar. Aan luide darmgeluiden is te merken dat het om krampen gaat. Ontlasting en/of winden laten, kan verlichten; de klachten worden daardoor vaak (tijdelijk) minder. Veel kinderen huilen echter niet volgens een dergelijk patroon.

Het huilen kan door middel van een "huildagboek" gedurende een week worden bijgehouden. Het blijkt dat een derde van de baby's waarvan de ouders vinden dat zij excessief huilen, na het bijhouden van een huildagboek niet aan de criteria voldoet. De meeste ouders blijken daarna het huilen niet meer zo'n probleem te vinden.

In Nederland wordt bij excessief huilende zuigelingen vaak in eerste instantie aan voedselallergie als oorzaak gedacht. Als ouders zich melden met de klacht dat hun kind excessief huilt, wordt niet zelden op het consultatiebureau hypoallergene voeding voor het kind aanbevolen. Gezien de lage prevalentie van koemelkeiwitallergie is de kans op succes echter klein. Daarbij berust het wetenschappelijk bewijs van het effect van hypoallergene voeding op excessief huilen bij zuigelingen slechts op een onderzoek bij een kleine groep kinderen.

Uit een overzicht van de medische literatuur blijkt dat, nadat lichamelijke oorzaken zijn uitgesloten (honger, middenoorontsteking, gastro-oesofageale reflux, neurologische problemen, ontwenningsverschijnselen na drugsgebruik van de moeder tijdens de zwangerschap, etc.), uitleg over het huilgedrag van zuigelingen, geruststelling van de ouders dat het huilen in de loop van de tijd minder wordt, uitleg over wederzijdse beïnvloeding van het gedrag van zuigelingen en hun ouders en vermindering van het aanbod van stimuli aan de zuigeling, de belangrijkste pijlers zijn bij de begeleiding van ouders van excessief huilende zuigelingen. 

Verschillende clinici hebben gewezen op de relatie tussen overmatig huilen en "regulatiestoornissen" bij de baby, waarbij de baby bijvoorbeeld overgevoelig is voor geluid, licht, felle kleuren, complexe visuele patronen, aanraken of verplaatsen van de baby of oogcontact. Indien het bovenstaande herkend wordt, eventueel voorafgaande aan een huilepisode, kan het helpen de stimulus die het kind als te veel ervaart en overstimulatie veroorzaakt, weg te nemen of te verminderen, bijvoorbeeld door de tv niet continu aan te hebben.

Verder zijn inbakeren (na instructie door deskundigen van bijvoorbeeld het consultatiebureau), de baby in een hangmat leggen, massage en zingen als behulpzame interventies beschreven.

Als poliklinische begeleiding van de ouders het huilgedrag niet doet verminderen, kan opname van de baby op de kinderafdeling van een ziekenhuis ter observatie van het huilgedrag en ter ontlasting van de thuissituatie uitkomst bieden, met vaak binnen enkele dagen een normalisering van het huilpatroon. Aanvullende medische diagnostiek is niet noodzakelijk indien bij het vraaggesprek en het lichamelijk onderzoek geen sterke aanwijzingen voor een specifieke diagnose worden gevonden, aangezien in de grote meerderheid van de gevallen geen onderliggende medische oorzaak wordt gevonden.

Excessief huilen bij zuigelingen kan gepaard gaan met een voorkeurshouding van het hoofd, een scheefstand van de nek (torticollis), een kromme rug (scoliose) of bewegingsbeperkingen van de heup. Door verschillende hulpverleners wordt een verband verondersteld met het KISS-syndroom. Veel artsen zijn echter van mening dat dit syndroom niet bestaat. Er ontbreekt een geaccepteerd onderliggend pathofysiologisch mechanisme. Het argument dat de manueel-therapeutische of andere wervelmanipulerende behandeling bij het KISS-syndroom zijn waarde heeft bewezen, zoals dat door een aantal voorstanders van behandeling wordt gehanteerd, is wetenschappelijk niet valide en dus niet steekhoudend. Daarbij verminderen of verdwijnen bij veel kinderen de voorkeurshouding en het excessieve huilen ook zonder specifieke interventie en zijn tijdens manueel-therapeutische behandeling van zuigelingen met het KISS-syndroom onder andere vertraagde hartslag en ademstilstanden, dus potentieel levensbedreigende neveneffecten van de behandeling opgetreden. Daarbij zijn er sterke aanwijzingen dat chiropractische behandeling niet zinvol is bij zuigelingen die excessief huilen.

Het huilgedrag, dat ouders tot wanhoop en zelfs tot kindermishandeling kan drijven, gaat in het algemeen voor de vierde maand spontaan over.


</doc>
<doc id="796484" url="https://nl.wikipedia.org/wiki?curid=796484" title="Geertrui van Oosten">
Geertrui van Oosten

Geertrui van Oosten (ca. 1320 - 6 januari 1358) was een Nederlandse begijn die zalig verklaard is. Ze werd waarschijnlijk geboren in Voorburg en woonde in Delft. Vanwege haar stigmata werd zij door tijdgenoten vereerd. 

De precieze geboorteplaats en geboortedatum zijn van haar niet bekend, maar vermoedelijk komt ze uit Voorburg, en terugrekenend vanaf haar stervensjaar en vermoedelijke leeftijd moet ze rond 1320 geboren zijn. Vanwege haar zeer vrome levenswijze stond ze in hoog aanzien bij de Delftenaren. Door haar naam hebben veel historici gedacht dat zij de auteur was van het lied "Het daghet in den oosten". Op zich geen gekke gedachte, omdat er meer vrouwen zoals zij zijn geweest die zich hebben toegelegd op het schrijven van religieuze teksten. Dit lied echter bestond al voordat Geertrui geboren was. Nu vermoedt men dat haar naam verwijst naar de Oostpoort. Ze zou daar vlakbij hebben gewoond (en dus niet op het begijnhof).

Vrome vrouwen als Geertrui waren er in die tijd meer. Maar Johannes de Beke beschrijft in zijn kronieken hoe zij in de kersttijd zo intens opging in het mysterie van de geboorte van Christus, dat er melk uit haar borsten kwam. Op eenzelfde wijze zou zij in de paastijd tijdelijk de stigmata ontvangen. Hierom werd zij bij leven al als heilige vereerd. Toen in 1351 een Broeder Symon visioenen kreeg van Maria, werd zij één van de bepleiters voor de bouw van een nieuwe aan Maria gewijde kerk, de huidige Nieuwe Kerk in Delft.

Na haar overlijden in 1358 werd zij begraven aan de zuidzijde van de Oude Kerk. De precieze locatie is echter niet meer te achterhalen. Ondanks haar leven is zij nooit heilig verklaard.




</doc>
<doc id="796670" url="https://nl.wikipedia.org/wiki?curid=796670" title="Mired">
Mired

Mired (M), afkomstig van de term "micro reciprocal degree", is een eenheid gelijk aan 10 K. De miredwaarde (juister: de reciproke kleurtemperatuur in mired) is dus gelijk aan 1.000.000 (een miljoen) gedeeld door de kleurtemperatuur in kelvin. Als formule:

waarin "T" = kleurtemperatuur in kelvin.

Als voorbeeld: Een blauwe lucht met een kleurtemperatuur "T" van ongeveer 25.000 K heeft een miredwaarde "M" = 40 mired, een fotografische flitser heeft een kleurtemperatuur van 5000 K met een miredwaarde van "M" = 200 mired.

De mired is een eenvoudig toepasbare kleurtemperatuurschaal in de fotografie, waar het gebruikt kan worden als indicatie voor kleurcorrectiefilters voor een bepaalde filmsoort of lichtbron. Een gelig filter waarmee de kleurtemperatuur verlaagd wordt heeft een positieve waarde, een blauwig filter een negatieve. De mate van correctie kan eenvoudig bepaald worden door de mired waarde van het filter bij die van de lichtbron op te tellen. Omgekeerd geeft het verschil tussen de waarde van het gewenste licht en van die van het beschikbare licht de benodigde sterkte van het filter. Als bijvoorbeeld voor een interieurfoto licht van een flitser (200 mired) gemengd moet worden met dat van halogeenlampen (310 mired) zou de flitser voorzien kunnen worden van een (oranje-gelig) filter van +110 mired, zodat de kleuren in balans komen. Als er op dezelfde foto ook nog daglicht naar binnen komt zouden de halogeenlampen voorzien kunnen worden van een negatief (blauwig) filter.

Soms wordt de "decamired" (daM) toegepast, waarbij 1 decamired gelijk is aan 10 mired.

De mired voldoet niet aan de eisen die gelden voor SI-eenheden. Om daaraan te voldoen zou de waarde een miljoen keer zo groot moeten zijn. De mired zou dan micro-... moeten heten.



</doc>
<doc id="796816" url="https://nl.wikipedia.org/wiki?curid=796816" title="Klaas Knol">
Klaas Knol

Klaas Knol (Groningen, 14 oktober 1928 - aldaar, 21 februari 2007) was een Nederlandse hoogleraar en longarts voor kinderen aan de Rijksuniversiteit Groningen. 

In 1965 was prof.dr. Knol de eerste kinderarts in Nederland die promoveerde op een onderwerp op het gebied van kinderpulmonologie (kinderlongziekten). Vanaf 1982 was hij hoogleraar aan de Rijksuniversiteit Groningen en zijn inaugurele rede droeg als titel: ""Onderzoek bij het kind met astma"". In 1993 ging hij met emeritaat en was sindsdien emeritus hoogleraar. Zijn afscheidscollege droeg als titel "Kinderen en tabak". 

Hij richtte met nog een paar andere wetenschappers de Medische Alliantie tegen het Roken op. Zelf stopte hij op z'n vijfenveertigste met roken omdat hij zag hoe slecht het was als anderen passief meerookten. In november 2002 ontving hij uit handen van oud-minister van Volksgezondheid Els Borst als eerste persoon de Niet-Roken prijs, een prijs ingesteld door levensverzekeraar Legal & General. Hieraan was een geldbedrag van € 12.500 verbonden en dit bedrag werd aangewend om het boek “"Het gebruik van Tabak: de gevolgen en het bestrijden"” te schrijven. De Medische Alliantie tegen het Roken is inmiddels omgezet in een stichting. Tot 2001 was hij voorzitter van deze alliantie. Hij was verder Officier in de Orde van Oranje Nassau. 

Klaas Knol overleed op 78-jarige leeftijd in zijn woonplaats Groningen. Hij ligt begraven in Midwolde. 



</doc>
<doc id="797245" url="https://nl.wikipedia.org/wiki?curid=797245" title="Diaconessenhuis">
Diaconessenhuis

Een diaconessenhuis is een ziekenhuis dat wordt of werd beheerd door een organisatie van diaconessen. De naam wordt en werd gebruikt door ziekenhuizen en voormalige ziekenhuizen van protestants-christelijke oorsprong. 

In Nederland bestaan de volgende huizen: 

Vroeger waren er nog meer, onder andere:


</doc>
<doc id="797403" url="https://nl.wikipedia.org/wiki?curid=797403" title="Fritz Pfeffer">
Fritz Pfeffer

Fritz Pfeffer (Gießen, 30 april 1889 - Neuengamme, 20 december 1944) was een Duitse tandarts, die bekend werd doordat hij in de Tweede Wereldoorlog samen met de familie Frank in Amsterdam ondergedoken zat. In Anne Franks dagboek Het Achterhuis wordt hij met de naam "Dussel" geduid, dat het Duitse woord is voor stommerik of leeghoofd.

Fritz Pfeffer werd op 30 april 1889 in Giessen (Duitsland) geboren. Zijn ouders waren joods en hadden een kledingzaak in het centrum van de stad. Na zijn middelbare school studeerde hij voor tandarts in Berlijn en na zijn studie startte hij daar een tandartspraktijk. 

In 1921 trouwde hij met de veel jongere Vera Bythiner. Op 3 april 1927 werd hun zoontje Werner geboren (1927-1995). Het huwelijk van Fritz en Vera liep in 1933 uit op een scheiding. Fritz Pfeffer kreeg de voogdij over Werner toegewezen. Na de machtsovername door de nazi's in 1933 kreeg hij het steeds moeilijker in zijn tandartspraktijk en op een gegeven moment zag hij zich genoodzaakt deze illegaal voort te zetten.

Na zijn scheiding van Vera Bythiner maakte Fritz Pfeffer kennis met Charlotte Kaletta. Vanwege de Nürnberger wetten van 1935, die huwelijken tussen Joden en niet-joden verboden, was het voor hen onmogelijk te trouwen. Na de Kristallnacht emigreerden Fritz en Charlotte naar Nederland. 
Fritz stuurde zijn zoontje Werner met een kindertransport naar zijn broer Ernst in Engeland. Vermoedelijk behoorde Werner tot de groep van 350 vluchtelingen uit Noord-Duitsland, die op 15 december 1938 aankwamen in Harwich. Ernst Pfeffer was ook tandarts en overleed in 1944.

Pfeffer vestigde zich als tandarts in Amsterdam-zuid in een praktijk aan de Amstellaan, die nu de Vrijheidslaan heet. Hij was samen met zijn vrouw regelmatig te gast bij de de theepartijtjes van de familie Frank op zaterdagmiddag. In 1939 leerde hij Miep Gies kennen en zij werd een van zijn patiënten. Het was voor niet-joden in 1942 al geruime tijd verboden zich door joodse artsen of tandartsen te laten behandelen. Miep bleef echter zijn patiënt, want zij vond Pfeffer een uitstekende tandarts en ze mocht hem graag. 

In de herfst van 1942 wilde Fritz onderduiken en vroeg aan Miep Gies of zij een onderduikadres voor hem wist. Miep overlegde met de families Frank en Van Pels die al sinds 6 juli 1942 ondergedoken waren en deze stemden erin toe dat hij op hetzelfde adres onderdook. Pfeffer was vanaf 16 november 1942 de achtste gast in het Achterhuis aan de Prinsengracht 263. Hij deelde een kamer met Anne Frank. Via Miep Gies hield hij contact met zijn vrouw Charlotte. Hij wilde samen met Charlotte na de oorlog naar Zuid-Amerika emigreren en leerde in het Achterhuis alvast de Spaanse taal. Dat Pfeffer ook als tandarts in het Achterhuis fungeerde, blijkt uit het dagboek van Anne Frank. Zij beschrijft daarin hoe hij bij mevrouw van Pels een tand wilde trekken. Anne schrijft: "Mijnheer Pfeffer, de man van wie altijd gezegd werd dat hij uitstekend met kinderen op kon schieten en ook van alle kinderen hield, ontpopt zich als de meest ouderwetse opvoeder en preker van ellenlange manierenreeksen".
Fritz Pfeffer was bij de familie Frank niet erg populair. Anne zelf noemt hem in haar dagboek naast "Dussel" ook "de zondebok van het achterhuis".

Op 4 augustus 1944 werden de acht onderduikers verraden en door Karl Silberbauer gearresteerd. Pfeffer verbleef samen met de anderen vier dagen in de gevangenis aan de Weteringschans in Amsterdam en aansluitend in het concentratiekamp Westerbork. Op 3 september 1944 werden ze alle acht samen met 1011 andere gevangenen naar concentratiekamp Auschwitz gedeporteerd, waar ze op 6 september 1944 aankwamen. Via concentratiekamp Buchenwald of via concentratiekamp Sachsenhausen werd Fritz Pfeffer naar het concentratiekamp Neuengamme gedeporteerd, waar hij op 20 december 1944 overleed hij aan enterocolitus. Pfeffers eerste vrouw Vera Bythiner werd in Auschwitz vermoord.

In 1946 emigreerde Werner Pfeffer naar de Verenigde Staten en veranderde zijn naam in Peter Pepper. Hij stichtte er een gezin en werd een geslaagd zakenman. Hij overleed op 15 februari 1995.
Op 9 april 1953 werd het huwelijk tussen Charlotte Kaletta en Fritz Pfeffer met terugwerkende kracht vanaf 31 mei 1937 erkend. Lotte Kaletta kon daardoor tot aan haar dood in 1985 van een bescheiden pensioen genieten. De in 1987 gedane vondst op de Amsterdamse Vlooienmarkt van een deel van Kaletta's inboedel met foto's en brieven van Pfeffer, werpt een ander licht op het werkelijke karakter van Fritz Pfeffer. Het door Anne Frank in haar dagboek opgeroepen beeld van een sikkeneurige, kleinzielige en irritante man ontstaan door het langdurig gedwongen samenleven op een kleine plek, wordt daardoor in positieve zin bijgesteld. <br>
In 1990 publiceerde Nanda van der Zee het boek "De kamergenoot van Anne Frank" na de vondst van een deel van een deel van de inboedel van Lotte Kalette door Joke Kniesmeyer, een medewerkster van de Anne Frank Stichting. Met deze uitgave zette zij het door Anna Frank in haar dagboek eenzijdig geschetste beeld recht van Fritz Pfeffer aan de hand van een fictief getuigenverslag van Lotte Kalette over de onderduikersperiode in het Achterhuis aan de Amsterdamse Prinsengracht. Door Lotte te laten vertellen kon zij naar eigen zeggen de vergeten levende slachtoffers om de directe, dode slachtoffers heen, wier leven mede werd en wordt ontwricht door de oorlog, een stem geven.<br>
In Berlijn herinnert sinds 12 september 2007 een Stolperstein voor het huis Lietzenburger Straße 20b aan Fritz Pfeffer.

Het dagboek van Anne Frank werd meermaals verfilmd. De rol van Fritz (Albert Dussel) wordt in deze films gerelateerd aan het karakter in het boek van Anne Frank. De volgende acteurs speelden de rol:





</doc>
<doc id="797552" url="https://nl.wikipedia.org/wiki?curid=797552" title="Lichaamslengte">
Lichaamslengte

De lichaamslengte is een biometrisch kenmerk. Bij mensen wordt de lengte van een staand persoon vaak gemeten vanaf de grond tot het topje van de kruin. Bij gedomesticeerde dieren wordt voor het aangeven van de lichaamslengte doorgaans de schofthoogte gebruikt. Bij de meeste andere dieren wordt de totale lichaamslengte gemeten.

De studie van lichaamslengte staat bekend als auxologie. Het menselijk lichaam groeit het hardst gedurende het 1e en 2e levensjaar en tijdens de puberteit. Vrouwen bereiken hun definitieve lichaamslengte eerder dan mannen, doordat bij vrouwen de groeischijven eerder gesloten zijn. Bij het ouder worden neemt de lichaamslengte vrijwel altijd vroeg of laat af. Bij sommige bevolkingsgroepen kan dit al op middelbare leeftijd beginnen, waarbij zaken als milieu en gezondheid een grote rol spelen. De krimp bij het ouder worden wordt veroorzaakt door het afnemen in lengte van de tussenwervelschijven, die weer het gevolg is van zaken als desiccatie en atrofie van de zachte weefsels.

Het menselijk lichaam is aan het einde van de dag een fractie korter dan aan het begin. Dit lengteverschil is te wijten aan de tussenwervelschijven. Deze schijven bestaan uit soepel kraakbeen tussen de wervels van de wervelkolom. Zo'n 25% van de lengte van de ruggengraat is aan deze schijven te wijten. Aan het einde van een dag is de veerkracht van de schijven verminderd en zijn de schijven dunner geworden. Dit resulteert in een lengtevermindering van het lichaam. Tijdens de slaap kunnen de tussenwervelschijven vervolgens weer ontspannen en uitrekken. Ongeveer 5 uur na het opstaan is het lichaam tot zijn minimale lengte gekrompen.

Volgens een onderzoek van het CBS uit 1999 was de volwassen inwoner van Nederland toen gemiddeld 170,9  cm lang. Volwassen mannen waren gemiddeld 174 cm (mannen rond de 20 zijn nog 3 tot 4 centimeter langer) en volwassen vrouwen waren 167 cm. Hogeropgeleiden bleken gemiddeld langer dan lageropgeleiden. Het verschil tussen het laagste en hoogste opleidingsniveau was bijna 7 cm. Een causaal verband tussen lichaamslengte en opleidingsniveau is nooit aangetoond, waarschijnlijk spelen verschillen in levensstijl en genetische verschillen een substantiële rol.

In de meeste landen van Europa en Azië is de gemiddelde lichaamslengte gedurende de hele 20e eeuw toegenomen, dit als gevolg van een over het algemeen gezonder leefpatroon en een betere gezondheidszorg. In de Verenigde Staten, waar de lichaamslengte in de 19e eeuw relatief zeer groot was, is de lichaamslengte sinds de jaren 50 van de 20e eeuw gestagneerd. In het midden van de 19e eeuw was de lichaamslengte als volgt verdeeld:


Groei wordt veroorzaakt door het groeihormoon dat door de hypofyse wordt afgescheiden. De meeste groei vindt plaats doordat kraakbeen wordt aangemaakt aan het uiteinde (de epifyse) van de lange botten, wat uiteindelijk resulteert in endochondrale ossificatie.

Lichaamslengte wordt geacht voor 90% erfelijk en tevens polygenetisch te zijn. De lengte van volwassenen van hetzelfde geslacht en met dezelfde etniciteit is bij benadering normaal verdeeld. Afwijkingen van meer dan 20% van het gemiddelde naar boven (gigantisme) of naar beneden (dwergisme) worden als abnormaal beschouwd. In de Verenigde Staten schrijft de Food and Drug Administration bij bepaalde afwijkingen onder het gemiddelde een HGH-behandeling voor.

Lichaamslengte is een van de onderwerpen van het nature-nurture-debat. Milieu en gezondheid spelen in ieder geval een rol evenals erfelijke factoren zoals genen, terwijl de lichaamslengte van bewoners van landen die tot de derde wereld behoren over het algemeen sterk achterblijft ten opzichte van die van bewoners van landen uit de eerste wereld. Dit is een rechtstreeks gevolg van verschillende levensstandaarden en een andere leefbaarheid van de omgeving, zaken als ondervoeding, verschillende slaappatronen en het al dan niet hoeven te verrichten van zware fysieke arbeid op jonge leeftijd. Ook de gezondheid van de moeder tijdens met name de zwangerschap speelt een belangrijke rol. Wat voor invloed de leeftijd van de moeder op de lichaamslengte van het kind heeft is niet helemaal duidelijk, maar de meeste studies wijzen erop dat er op latere leeftijd van de moeder meer kans is op een kind met een grote lichaamslengte.

De te meten lichaamsdelen om de lichaamslengte te bepalen bij dieren en planten is afhankelijk van de groep. Bij schildpadden en slakken bijvoorbeeld wordt de lengte en hoogte van het schild gemeten. Bij zoogdieren, vogels en reptielen en amfibieën wordt de totale lichaamslengte gemeten. Bij libellen en vlinders wordt vaak de vleugelspanwijdte of vlucht als maatvoering gebruikt. Bij de planten wordt de hoogte van de plant en de doorsnede van de bladeren en bloemen vaak vermeld.

Veel dieren hebben lichaamsuitsteeksels, zoals de slurf van een olifant of de antennes van een insect. Deze worden niet meegeteld bij het bepalen van de lichaamslengte. Gewervelde lichaamsdelen, zoals de staart van een aap of van een hagedis worden wel mee gemeten.

De lichaamslengte van dieren kan op verschillende manieren worden aangegeven. De bekendste standaarden zijn de koplengte (KL), de de kopromplengte (KRL), de totale lichaamslengte (TL) en de staartlengte (SL).

In andere talen worden weer andere termen gebruikt, zoals het Engelse Snout Vent Length (SVL), waarmee de lengte tussen de snuitpunt en de cloaca wordt bedoeld als bij de kopromplengte. In de Spaanse taal wordt hiervoor de term Longitud Rostro Cloaca (LRC) gebruikt.



</doc>
<doc id="797924" url="https://nl.wikipedia.org/wiki?curid=797924" title="Syrinx (orgaan)">
Syrinx (orgaan)

De syrinx is het 'spraak'orgaan van een vogel. De syrinx bevindt zich aan het eind van de luchtpijp, waar deze zich opsplitst naar de bronchiën (luchtgeleiders naar beide longkwabben) en maakt geluid zonder de bij zoogdieren gebruikelijke stembanden. Het geluid wordt geproduceerd door het trillen van een combinatie van kraakbeen en membranen, die aangestuurd worden door zeer snelle spieren met een bewegingstijd van minder dan 10 ms. Sommige vogels (bijvoorbeeld papegaaien) kunnen hiermee menselijke woorden nabootsen. Bij diverse zangvogels kan de syrinx meerdere geluiden tegelijkertijd produceren.



</doc>
<doc id="798167" url="https://nl.wikipedia.org/wiki?curid=798167" title="Nawal el Saadawi">
Nawal el Saadawi

Nawal el Saadawi (Arabisch: نوال السعداوى ) (Kafr Tahla, 27 oktober 1931) is een Egyptische gynaecologe, moslimfeministe, politiek activiste en schrijfster. Haar werk bevat toneelstukken en werken over de religieus opgelegde plichten van vrouwen in Abrahamitische religies (in het bijzonder de islam), geweld tegen vrouwen en mensenrechtenactivisten en feminisme.

El Saadawi werd geboren in het kleine dorp Kafr Tahla aan de oevers van de Nijl in een gezin van in totaal 9 kinderen. Haar vader was een ambtenaar werkzaam bij het Ministerie van Onderwijs in Caïro, die tijdens de mislukte opstand van 1919 tegen de Britse koloniale troepen had gevochten. Hij was een gematigd progressief ingestelde man die haar zelfrespect aanleerde en voor haar mening uit te komen.

Op Nawal werd op 6-jarige leeftijd infibulatie, een vorm van vrouwenbesnijdenis, toegepast, een praktijk die ze later wereldwijd bestrijden zou als ""genitale en psychische verminking die de eerbaarheid van vrouwen vermindert en in strijd is met de islamitische leer"".

El Saadawi ging geneeskunde studeren aan de Universiteit van Caïro en voltooide deze studie in 1955. In haar praktijkstage in haar geboortedorp werd ze zich bewust van de zware omstandigheden en de ongelijkwaardigheid die vrouwen op het platteland zich moesten getroosten. Nadat ze een van haar patiëntes probeerde te beschermen tegen het echtelijk geweld van de echtgenoot werd ze teruggeroepen naar Caïro.

Naderhand bereikte ze de status van Directeur Openbare gezondheid op het Ministerie van Gezondheid. In die functie ontmoette ze ook haar derde echtgenoot, Sherif Hetata, met wie ze de kantoorruimte deelde. Hetata had 13 jaar gevangenschap achter de rug vanwege zijn politieke stellingname.

Ook Nawal bleef niet verstoken van moeilijkheden vanwege haar kritiek op misstanden in de Egyptische samenleving: ze werd in 1972 ontslagen bij het Ministerie vanwege haar politieke activiteiten en haar boek "Women and sex". Dit soort tegenwerking kostte haar later ook de functie van hoofdredactrice van een medisch tijdschrift, en die van assistent-algemeen secretaris van de Medische Beroepsvereniging in Egypte.

Tussen 1973 en 1976 wijdde ze zich aan het bestuderen van neurosen bij vrouwen aan de Medische faculteit van de Ain-Shams-Universiteit in Caïro. Van 1979 tot 1980 was ze adviseur van Vrouwenprogramma's in Afrika en het Midden-Oosten van de Verenigde Naties. 

In 1980 stichtte ze een feministische pressiegroep in Egypte. Misstanden die ze via deze organisatie openlijk aankaartte waren vrouwenbesnijdenis, prostitutie, het islamitisch huwelijk, het recht op scheiden en moslimfundamentalisme.

De Egyptische regering bekeek de activiteiten van El-Saadawi al langer met argwaan. De maatschappelijke onrust die haar controversiële activiteiten veroorzaakte werd gezien als een gevaar voor de stabiliteit van het land. In september 1981 werd ze gevangengenomen; president Sadat liet haar en circa 1600 andere opponenten van het in 1979 afgesloten vredesverdrag tussen Egypte en Israël oppakken (waaronder leden van de Moslimbroederschap) wegens 'misdaden tegen de staat', hetgeen een internationaal protest uitlokte. In november van dat jaar, een maand na de moord op Sadat, werd ze vrijgelaten. Een van haar uitspraken uit die tijd was: "Gevaar is een deel van mijn leven geworden sinds ik een pen heb gepakt en ben gaan schrijven. Niets is gevaarlijker dan waarheid in een wereld die liegt."

Omdat ze al sinds 1982 doodsbedreigingen kreeg van islamistische fundamentalisten verliet El Saadawi in 1991 Egypte en verhuisde naar de Amerikaanse staat North Carolina. Ze gaf in de Verenigde Staten college aan de Duke University te Durham en aan de Washington State University te Pullman in de staat Washington. 

In 1996 keerde ze terug naar Egypte en pakte haar politiek activisme daar weer op. Ze wilde zich kandidaat stellen voor de eerste vrije presidentiële verkiezingen in 2005, maar trok zich terug vanwege de zware voorwaarden die gesteld werden.

Begin februari 2007 werd ze in Mechelen, op doorreis vanuit Rotterdam, beroofd van het manuscript van haar nieuwste roman.

Eind februari 2007, terwijl ze in Brussel verbleef, werd bekend dat sjeik Mohammed Sayyed Tantawi van de Al-Azhar Universiteit, in feite de meest gezaghebbende soennitische moslimgeestelijke, een fatwa en de doodstraf op grond van de sharia over haar heeft uitgesproken wegens geloofsafval, vanwege een in Egypte gepubliceerd toneelstuk dat aldaar inmiddels een verboden boek geworden is. Hierin laat zij God een rol spelen. Deze constateert zoveel contradicties in de Heilige Geschriften van de drie Abrahamitische geschriften, dat Hij abdicatie aanvraagt... bij de duivel.

Ook een grap die ze gemaakt heeft over de sekse van God, die volgens haar geslachtsloos is omdat genitaliën niet een lichaamsloze godheid kunnen toebehoren; zij duidt Hem daarom aan met "ghie" (Arabisch voor "het"), en dit wordt beschouwd als een vervloeking en een belediging. Deze grap stond geciteerd in de Egyptische kranten en in Le Soir.


In samenwerking met Nawal el Saadawi:

Over Nawal el Saadawi:



</doc>
<doc id="799091" url="https://nl.wikipedia.org/wiki?curid=799091" title="Lippenbalsem">
Lippenbalsem

Lippenbalsem is een harde zalf of was die meestal in de vorm van een lippenstift of in een klein doosje wordt verkocht. Lippenbalsem wordt onder andere verkocht bij drogisterijen en in supermarkten en wordt gebruikt door mensen die last van schrale of droge lippen hebben. 

Lipgloss lijkt er wat op, maar is eigenlijk vooral voor cosmetisch gebruik, al kan ook lipgloss bestanddelen bevatten die een verzachtende werking op de lippen hebben. In Nederland en Vlaanderen wordt de markt voor lippenbalsem sterk beheerst door het bedrijf Labello, waardoor de naam van dat bedrijf bijna synoniem is komen te staan aan lippenbalsem.

De balsem wordt meestal gemaakt van bijenwas, menthol, kamfer en aromatische olie, en bevat soms ook vitamines of aspirine. Vooral in de lippenbalsem die in wintersportzaken wordt verkocht, zitten ook middelen die UV-filters bevatten om schade door zonnestraling te beperken.
Er wordt soms gezegd dat lippenbalsem een verslavende werking kan hebben en dat mensen die het middel gebruiken het steeds weer moeten gebruiken, omdat ze anders al snel weer droge en pijnlijke lippen krijgen. Soms wordt er zelfs beweerd dat de bedrijven die lippenbalsem maken er met opzet verslavende stoffen in verwerken, maar dat is nog nooit bewezen. Het bedrijf "Blistex" heeft onderzoeksresultaten op zijn website gezet die deze beweringen weerleggen.

Er bestaat echter wel balsem waarin hennep verwerkt is, maar deze stof heeft als smeersel geen verslavende werking en wordt overigens in veel meer producten verwerkt. Als huis-tuin-en-keukenmiddeltje worden in plaats van lippenbalsem ook wel cacaoboter en vaseline gebruikt. 



</doc>
<doc id="799115" url="https://nl.wikipedia.org/wiki?curid=799115" title="Afleiding (ecg)">
Afleiding (ecg)

Een afleiding in een elektrocardiogram is de basis voor het opnemen van een ecg en is een gevolg van de plaatsing van elektroden aan het lichaam. Onderscheiden worden doorgaans een twaalftal verschillende afleidingen.

Standaard worden elektroden aan de linker- en rechterarm en het linkerbeen bevestigd. Hiermee zijn de volgende afleidingen te maken: (LA = linkerarm etc.) 
Door steeds twee elektroden elektrisch samen te nemen en te meten ten opzichte van de gemiddelde potentiaal, ontstaan drie nieuwe afleidingen (augmented):

Daarnaast zijn er zes precordiale afleidingen: langs een traject op de borstkas wordt een zestal contacten gemaakt genaamd V1-V6. Er wordt vervolgens gemeten ten opzichte van de gemiddelde potentiaal van L, R en F. 
De anatomisch correcte plaatsen zijn: 

Allerlei criteria voor ecg-beoordeling gaan uit van een correcte plaatsing van de elektroden.

Tegenwoordig kan door ambulancepersoneel direct ter plaatse een 12 afleidingen-ecg worden gemaakt. Op basis van de bevindingen wordt de behandeling begonnen. 


</doc>
<doc id="799498" url="https://nl.wikipedia.org/wiki?curid=799498" title="Broedzorg">
Broedzorg

Broedzorg is een verschijnsel uit het dierenrijk waarbij één of beide ouders op een bepaalde manier voor hun nageslacht zorgt. Deze zorg bestaat in diverse gradaties.

Alle zoogdieren kennen vergaande broedzorg, hetzelfde geldt voor vrijwel alle vogels, met uitzondering van de koekoek. De jongen, en in het geval van vogels ook de eieren, worden beschermd en verzorgd tot ze zelfstandig zijn. 

Onder koudbloedige dieren komt broedzorg minder vaak voor. De eitjes worden na het leggen vaak aan hun lot overgelaten, en soms zelfs meteen opgegeten door beide ouders. Zo bestaan er diverse vormen van broedzorg, er zijn dieren die de eieren alleen op een beschermde, veilige plek leggen en daarna weer weg gaan, zoals veel schildpadden dat doen. Pythons beschermen de eieren en blijven erbij in de buurt, maar laten de jongen na het uitkomen aan hun lot over. Krokodillen gaan weer een stap verder en blijven hun nageslacht ook nog een aantal weken na het uitkomen van de eieren beschermen.

Ook sommige vissoorten kennen broedzorg, vooral cichliden en labyrinthvissen. Ook na het uitkomen van de eitjes worden de larfjes nog een tijdje bewaakt, tot ze zelf goed aan voedsel kunnen komen. Labyrinthvissen bouwen zelfs een klein nest van algen en stukjes waterplant. Kenmerkend voor vissen die broedzorg vertonen is dat deze vissoorten veel minder eitjes leggen dan de soorten die niet aan broedzorg doen. Dit komt doordat de overlevingskansen van de larven van broedverzorgende vissen veel hoger liggen.

Van de vele insectensoorten zijn de mieren en termieten bekende beoefenaars van broedzorg, al is de zorg daar de taak van de hele commune. Ook het vrouwtje van de mestkever beschermt haar legsel.

De broedzorg wordt bij vogels meestal door beide ouders uitgevoerd; bij reptielen die broedzorg vertonen en bij zoogdieren ligt de zorg meestal alleen bij de moeder. Daarbij moet opgemerkt worden dat bij zoogdieren de zorg voor jonge dieren soms door verschillende vrouwtjes wordt geregeld. De stekelbaars is werkelijk geëmancipeerd, na het leggen van de eieren wordt het vrouwtje weggejaagd en zorgt het mannetje alleen voor het eitjes en na het uitkomen ook nog een tijd voor de jonge visjes.

Zie ook: Broedparasiet


</doc>
<doc id="799993" url="https://nl.wikipedia.org/wiki?curid=799993" title="Alice Miller (psycholoog)">
Alice Miller (psycholoog)

Alice Miller (geboren Alicija Englard) (Piotrków Trybunalski, Polen, 12 januari 1923 – Saint-Rémy-de-Provence, 14 april 2010) was een psychologe, schrijfster en kunstschilderes. Zij is bekend geworden door haar onderzoek naar en haar strijd tegen kindermishandeling.

Miller werd geboren en groeide op in Polen gelegen Piotrków Trybunalski in een joodse familie. Tijdens de Tweede Wereldoorlog studeerde zij filosofie en literatuurgeschiedenis aan de Universiteit van Warschau, die toen ondergronds was. In 1946 kon zij haar studie voortzetten in Zwitserland. In 1953 promoveerde zij aan de Universiteit van Bazel tot doctor in de filosofie, psychologie en sociologie.

Miller schreef meer dan dertien boeken, die vertaald zijn in dertig talen. Het fundament van haar werk en onderzoek is te lezen in "Het drama van het begaafde kind" (1979, herziene uitgave 1996). Zij heeft naast haar werk als schrijfster meerdere aquarellen gemaakt, die te zien zijn in haar boek "Pictures of a Childhood" (1986, 1e druk).

Gedurende twintig jaar werkte Miller als psychoanalytica in Zürich. Eind jaren zeventig stelde zij de geldigheid van de psychoanalytische theorie van Sigmund Freud radicaal ter discussie. Zij wees die af omdat de klassieke psychoanalyse naar haar mening de toegang belet tot de ware oorzaken van traumatische herinneringen uit de kindertijd. De herinneringen aan deze trauma's berusten volgens haar niet op de kinderlijke fantasie, zoals Freud stelde, maar op feitelijke ouderlijke machtsuitoefening. Miller legt de oorzaak van neurosen, psychosen, depressies, verslavingen en delinquent gedrag bij de opvoeding. Die opvoeding kan een gespletenheid veroorzaken als de volwassene authentieke gevoelens en delen van zijn ik heeft verdrongen doordat hij als kind onderworpen is geweest aan de macht, de (te) hoge verwachtingen en het fysieke, seksuele of psychische geweld van zijn ouders. Bijna iedereen is als kind geslagen, maar in alle culturen is het sparen van de ouders de hoogste wet, stelt Miller.

Miller was getrouwd met de socioloog Andreas Miller (1923-1999), met wie zij als medestudent uit Polen naar Zwitserland was verhuisd. Later is zij van hem gescheiden. Zij kregen twee kinderen, Martin Miller en Julika Miller.

In 1988 trad Alice Miller uit de International Psychoanalytical Association. Tussen juli 2005 en april 2010 beantwoordde zij open brieven van lezers en publiceerde zij artikelen, interviews en kunst op haar website. Deze website is na haar dood blijven bestaan.

Alice Miller overleed op 14 april 2010 op 87-jarige leeftijd in Saint-Rémy de Provence in Frankrijk. Zij werd in besloten kring begraven.




</doc>
<doc id="800138" url="https://nl.wikipedia.org/wiki?curid=800138" title="Afstoting (geneeskunde)">
Afstoting (geneeskunde)

Afstoting is een situatie waarbij een donororgaan door het lichaam van de acceptor wordt gezien als lichaamsvreemd. Het afweermechanisme van de acceptor wordt aangezet om dit vreemde lichaam met vreemde MHC-I-receptoren onschadelijk te maken ("host versus graft"-reactie). Deze afstotingsreactie gaat gepaard met afstotingsverschijnselen.

Te onderscheiden vallen een acute en een chronische afstoting.



</doc>
<doc id="801372" url="https://nl.wikipedia.org/wiki?curid=801372" title="Oniomanie">
Oniomanie

Oniomanie (Oudgrieks: "onios" = "het kopen") is een synoniem voor koopzucht, een verslaving waarbij men impulsief aankopen doet van goederen die hij of zij in principe niet dringend nodig heeft. Problemen waar men aan kan lijden bij deze verslaving zijn onder meer de drang tot diefstal om aan geld te komen. Daarnaast kan men zichzelf ook financieel ruïneren als gevolg van deze uitgaven.

De term oniomanie werd in 1909 voor het eerst gebruikt door Emil Kraepelin.

De behandeling van oniomanie is vergelijkbaar met die van andere verslavingen en bestaat bijvoorbeeld uit cognitieve gedragstherapie en cue-exposure.


</doc>
<doc id="801399" url="https://nl.wikipedia.org/wiki?curid=801399" title="Rode Kruis België">
Rode Kruis België

Het Belgische Rode Kruis is een nationale afdeling van het Internationale Rode Kruis. Het is de oudste nationale Rode Kruisvereniging ter wereld.

Het Belgische Rode Kruis werd opgericht op 4 februari 1864 kort na de Internationale Conferenties van Genève, onder impuls van Dr. A. Uytterhoeven en is hiermee de oudste nationaal georganiseerde Rode Kruisafdeling. Op 14 oktober 1864 bekrachtigde de Belgische regering de stichting. Pas op 31 maart 1891 kreeg het een rechtspersoonlijkheid als instelling van openbaar nut. 

De eerste hulpactie was reeds in 1866 waarbij hulpmateriaal en goederen werden gezonden naar de Pruisisch - Oostenrijkse Oorlog om slachtoffers van beide kampen te verzorgen.
In 1900 viel ook het eerste dodelijk slachtoffer binnen de organisatie nabij Lindley in de Oranje Vrijstaat namelijk de verpleegster Louise Laridon op 10 mei.

In 1927 werd Het Vlaams Kruis opgericht als Nederlandstalige tegenhanger van het eerder Franstalige bestuur van het Rode Kruis. De mythe dat het Vlaams kruis opgericht werd omdat er in de eerste Wereldoorlog meer Vlamingen stierven door hun Franstalige officieren is reeds enige tijd ontkracht door Historici.
In 1961 wijzigde het Belgische Rode Kruis zijn structuur naar de geldende taalwetten.

Het Belgische Rode Kruis heeft een federale structuur. Dit betekent dat de dienstverlening en de activiteiten van de gemeenschappen autonoom zijn.

Prinses Astrid van België was van 1994 tot 2007 nationaal voorzitter van het Belgische Rode Kruis. Sinds 1 januari 2008 bekleden de Vlaamse en de Franstalige voorzitters samen deze functie.


Het Belgische Rode Kruis is sinds 1972 opgesplitst in een Vlaamse, Franstalige en Duitstalige gemeenschap. Elke gemeenschap heeft een eigen voorzitter, directie, raad van bestuur en boekhouding. Er werd geen aparte rechtspersoon gecreëerd.

De drie Rode Kruisgemeenschappen voeren sinds maart 2007 gesprekken om drie aparte juridische entiteiten te creëren onder de koepel van het Belgische Rode Kruis, zoals de nationale Rode Kruisverenigingen in Zwitserland en Duitsland. Dat zou onder meer besluitvorming versnellen en de boekhouding transparanter maken.

Het ongenoegen aan de Vlaamse kant wordt gevoed door de strategie van het Franstalige "Croix Rouge" door in hun begrotingen telkens tekorten in het vooruitzicht te stellen. De Franstalige boekhouding oogt niet transparant met zelfs in 2004 een aangroeiend tekort van € 12,2 miljoen. Rode Kruis-Vlaanderen schoof daarop een plan naar voren dat neerkwam op een juridische zelfstandigheid van de beide afdelingen.

Op 22 december 2006 heeft het Rode Kruis via sommige individuën, een zelfstandig vereniging opgericht, zonder statutaire erkenning, die kort nadien 6 miljoen euro van het Rode Kruis kreeg.

Begin 2008 werd duidelijk dat het Koninklijk Paleis via de kabinetschef van de koning Jacques van Ypersele de Strihou al twee jaar zijn greep op het Rode Kruis wil versterken. Na een vraag van Rode Kruis-Vlaanderen naar meer autonomie kwam er van het Paleis een waarschuwing en afwijzing van een "openlijk of omfloerst separatisme". De kabinetschef van de Koning zou het Belgische Rode Kruis hebben willen behoeden voor verdere ontmanteling door een "Raad van Wijzen" op te richten, bestaande uit vertrouwelingen van het Paleis zoals Marc Van Ossel (ex-topman Saint-Gobain en voorzitter van Adic, baron Georges Jacobs, ex-topman van UCB en advocaat Jean-Pierre De Bandt. Deze groep adviseerde ook de toenmalige nationale voorzitster Prinses Astrid.



</doc>
<doc id="801487" url="https://nl.wikipedia.org/wiki?curid=801487" title="Francis William Norman O'Loughlin">
Francis William Norman O'Loughlin

Francis William Norman O'Loughlin (Ierland, 1849/1850 – Atlantische Oceaan, 15 april 1912) was een Ierse dokter.
Hij werd wees en werd opgevoed door een oom. Hij ging op latere leeftijd studeren aan het “Trinity College” in Dublin en aan het “Royal College of Surgeons”, eveneens in Dublin.

Na zijn opleidingen verhuisde O'Loughlin naar Southampton, waar hij in contact kwam met de scheepvaart. Hij besloot om dokter op zee te worden. Veertig jaar lang zou hij varen bij de White Star Line. Hij begon op de Oceanic, daarna op de Baltic. Vlak voordat hij op de RMS Titanic werd geplaatst, werkte hij kort op de Olympic. Op de Titanic kreeg hij assistentie van dokter Simpson. Zijn reis met de Titanic zou hij niet overleven.


</doc>
<doc id="801503" url="https://nl.wikipedia.org/wiki?curid=801503" title="Elizabeth Blackwell">
Elizabeth Blackwell

Elizabeth Blackwell (Couterslip bij Bristol, 3 februari 1821 - Kilmun, Schotland, 31 mei 1910) was een Engels-Amerikaanse abolitioniste (een voorstandster van de afschaffing van de slavenarbeid) en een activiste voor de rechten van de vrouw. Ook was zij de eerste vrouw die de geneeskunst praktiseerde in de Verenigde Staten.

Blackwell werd geboren als de derde uit een gezin van negen kinderen. Haar vader was een suikerfabrikant die zijn zoons, maar ook zijn dochters, een opleiding kon laten volgen. In 1832 emigreerde de familie naar de Verenigde Staten en startte daar een suikerraffinaderij in New York City. Na de dood van haar vader, ging Elizabeth als onderwijzeres aan de slag. Haar verlangen was om ooit in de geneeskunst te kunnen werken en daarom ging ze werken bij een natuurkundige om daar de huishouding doen en spendeerde ze een deel van haar tijd aan de zelfstudie in de medische bibliotheek van de familie. Ze werd actief in de beweging voor afschaffing van de slavernij, net zoals haar broer Henry Brown Blackwell, die getrouwd was met Lucy Stone. Na verloop van tijd raakte ze bevriend met Harriet Beecher Stowe. Een andere broer, Samuel C. Blackwell, trouwde met Antoinette Brown, een andere belangrijke vrouw die actief was in de rechten van de vrouw.

Blackwell meldde zich aan voor diverse prominente scholen voor een medische opleiding, maar werd overal geweigerd. Daarna probeerde ze het bij kleinere colleges, waaronder het Geneva College in New York. Daar werd ze geaccepteerd en trotseerde ze het vooroordeel van sommige professoren en studenten dat ze haar opleiding toch niet zou afmaken. Een anekdote was dat haar onderwijzer voor anatomie verlangde dat ze op een bepaalde dag niet hoefde aanwezig te zijn in de les, omdat de studenten de vrouwelijke genitaliën zouden gaan ontleden. Haar reactie zou zijn geweest dat als de onderwijzer opgewonden zou raken van het gekke hoedje dat student nr, 156 droeg, zij best bereid zou zijn haar opvallende hoofddeksel te willen af doen en vervolgens achter in de klas zou plaatsnemen, maar dat ze niet vrijwillig de les wilde missen. Op 11 januari, 1849 werd Elizabeth de eerste vrouw in de Verenigde Staten die een medische graad behaalde, en ze slaagde als beste van haar klas.

Gehinderd door de gang van zaken in de meeste ziekenhuizen, richtte ze in 1857 haar eigen ziekenzaal op, de "New York Infirmary for Indigent Women and Children". Toen de Amerikaanse Burgeroorlog begon, trainde ze verpleegsters, en in 1868 richtte ze in haar eigen ziekenhuis een Medisch College op voor het onderrichten van vrouwen, artsen en doctoren. Toen Amerikaanse ziekenhuizen weigerden haar in te huren, opende ze een kliniek in New York City waar ze ging samenwerken met haar zuster Dr. Emily Blackwell en met Dr. Marie E. Zakrzewska.

In 1869 verliet ze haar zuster Emily en keerde ze terug naar Engeland, waar ze samen met Florence Nightingale het "Women's Medical College" opende. Blackwell onderwees aan de nieuw opgerichte "London School of Medicine for Women" en werd de eerste vrouwelijke arts en dokter die opgenomen werd in het "UK Medical Register". Ze ging met pensioen op een leeftijd van 86. Ze is begraven in een afgelegen plaats in Schotland.

Haar gids voor seksuele voorlichting, "The Moral Education of the Young", werd in Spanje gepubliceerd evenals haar autobiografie, "Pioneer Work in Opening the Medical Profession to Women" (1795).



</doc>
<doc id="802031" url="https://nl.wikipedia.org/wiki?curid=802031" title="Ampullen van Lorenzini">
Ampullen van Lorenzini

De ampullen van Lorenzini zijn elektroreceptoren in de huid van haaien en roggen waarmee elektrische velden maar ook temperatuurgradiënten opgemerkt kunnen worden. Zij zijn in 1678 ontdekt door Stephan Lorenzini.
Haaien zijn mogelijk gevoeliger dan welk dier ook in het opsporen van elektrische velden, zelfs met een lage waarde van 5nV/cm. Deze velden kunnen worden geproduceerd door actieve organismen zoals een spiercontractie van een prooidier. Maar ook passieve objecten zoals vissen die onder het zand liggen, kunnen worden opgespoord omdat zij een dipool (verschil in gelijkspanning) produceren. Ook kunnen haaien en roggen profiteren van grotere magnetische velden, geproduceerd door oceaanstromen en het aardmagnetisme bij de ruimtelijke oriëntatie. 
De ampullen vormen een netwerk van kanalen die met een geleiachtige stof zijn gevuld. Elke ampul bestaat daarbij uit een met gelei gevulde kanaalopening die begint in een porie van de huid, en eindigt in zakvormige clusters van elektrische receptorcellen. De receptoren voeren na prikkeling impulsen via de achtste hersenzenuw naar de hersenen. De poriën in de huid zijn zichtbaar als kleine zwarte vlekjes. De clusters zijn verbonden met ampullen in verschillende delen van de huid, die min of meer symmetrisch over rechter- en linkerdelen van de snuit zijn verdeeld. Haaien en roggen kunnen hiermee ook onzichtbare (bijvoorbeeld gecamoufleerde of in zand begraven) prooien opsporen.


</doc>
<doc id="802239" url="https://nl.wikipedia.org/wiki?curid=802239" title="Dierenartsassistent">
Dierenartsassistent

De dierenartsassistent is de rechterhand van de dierenarts. 
Hij of zij houdt de administratie bij, neemt de telefoon op en helpt de dierenarts bij operaties en/of injecties. Tegenwoordig wordt een dierenarts meestal bijgestaan door een dierenartsassistent paraveterinair. Een gediplomeerd en bij de overheid geregistreerde dierenartsassistent paraveterinair mag ook sommige diergeneeskundige handelingen uitvoeren. Wat een dierenartsassistent paraveterinair wel en niet mag doen, is wettelijk geregeld (Nederland: het Besluit diergeneeskundigen).

Het werk van een dierenartassistent kan verschillen van praktijk tot praktijk. In sommige praktijken bestaat een groot deel van het werk uit het opnemen van de telefoon en het schoonhouden van de praktijk. In andere klinieken wordt er meer van de paraveterinair verwacht. Wat de paraveterinair wettelijk wel of niet mag is uitgewerkt in het boek 'Terecht op de praktijk'.


UDA* staat voor Uitsluitend door Dierenarts Af te leveren. Deze medicatie mag alleen worden gegeven als de dierenarts daar opdracht voor geeft nadat onderzoek het dier is onderzocht. Voorbeeld zijn bepaalde antibiotica, pijnstillers en antiparasitaire middelen.<br>
UDD* staat voor Uitsluitend door Dierenarts toe te Dienen. Voorbeelden zijn opiumachtige pijnstillers, entstoffen en infuusvloeistoffen.



De opleiding tot dierenartsassistent paraveterinair kan op vele plaatsen worden gevolgd, zowel klassikaal als via thuisstudie. De opleiding is op mbo 4-niveau en duurt 3 tot 4 jaar.

Er bestaat een cao voor dierenartspraktijken. Niet elke dierenartspraktijk volgt deze cao.



</doc>
<doc id="802921" url="https://nl.wikipedia.org/wiki?curid=802921" title="Cyproteronacetaat">
Cyproteronacetaat

Cyproteronacetaat is een chemische verbinding die in de geneeskunde wordt gebruikt als antiandrogeen. Het is een receptorantagonist die de testosteronreceptor blokkeert waardoor dit mannelijke hormoon zijn werking niet meer kan uitoefenen. Ook heeft het een antigonadotroop effect, waardoor de afgifte van LH en FSH door de hypofyse wordt verminderd.
Het vindt dan ook toepassing op vele gebieden:


Cyproteronacetaat is een ingrediënt van Diane en Diane 35, geregistreerde geneesmiddelen tegen acne en overbeharing. Het gebruik als anticonceptiemiddel is niet geregistreerd.

In Nederland adviseert het CBG het middel niet langer aan nieuwe patiënten voor te schrijven. Ook het niet geregistreerd gebruik als anticonceptiepil wordt afgeraden. Frankrijk kondigde in februari 2013 reeds aan Diane uit de handel te zullen halen vanwege het overlijden van enkele gebruiksters van het medicijn. Op 17 mei adviseert het CBG het middel alleen nog in bijzondere gevallen voor de geregistreerde indicatie acne voor te schrijven, maar beslist niet meer als anticonceptivum. Ook combinatie met hormonale anticonceptiva wordt sterk ontraden. Europees werd dit standpunt met 26 tegen 1 overgenomen door de Coordination Group for Mutual Recognition and Decentralised Procedures – human (CMDh) op 31 mei 2013. Op 24 juni 2013 werd in Nederland een brief met deze informatie rondgestuurd aan de belangrijkste zorgverleners door alle fabrikanten.


</doc>
<doc id="802939" url="https://nl.wikipedia.org/wiki?curid=802939" title="Huiduitslag">
Huiduitslag

Huiduitslag is een zeer algemene aanduiding voor niet-aangeboren, min of meer gegeneraliseerde (niet op 1 plaats voorkomende) afwijkingen van de huid waarbij deze roodheid en/of vlekjes of verhevenheden vertoont, meestal als manifestatie van een inwendige ziekte of afwijking. Zie voor de beschrijving van een huiduitslag Morfologie huidafwijkingen.

Huiduitslag kan door onnoemelijk veel oorzaken worden opgeroepen. Belangrijke groepen zijn:


Dit zijn slechts een paar voorbeelden; een volledige lijst zou bij wijze van spreken zo omvangrijk zijn als een leerboek dermatologie.


</doc>
<doc id="803029" url="https://nl.wikipedia.org/wiki?curid=803029" title="Neuralebuisdefect">
Neuralebuisdefect

Een neuralebuisdefect is een aandoening aan de neurale buis die ontstaat tijdens de embryonale ontwikkeling.
Zo ontstane defecten hebben een enorme invloed op de verdere ontwikkeling van het embryo.

Voorbeelden van neuralebuisdefecten zijn 


</doc>
<doc id="803037" url="https://nl.wikipedia.org/wiki?curid=803037" title="Norovirus">
Norovirus

Norovirus is een groep van virussen die belangrijke verwekkers van diarree zijn. Er wordt geschat dat wereldwijd 50% van alle acute episoden van gastro-enteritis (buikgriep) door deze virussen worden veroorzaakt. Het norovirus is een zogenaamd "positive sense" RNA-virus.

Het virus komt geregeld in de vorm van epidemieën op relatief kleine schaal voor. Het is zeer besmettelijk en treft mensen van alle leeftijden. Het virus wordt overgedragen via voedsel en water dat besmet is met ontlasting (feces), via direct contact met een besmet persoon en via aerosolvorming van het virus waarna het verschillende oppervlakten besmet (bijvoorbeeld de deurkruk of het lichtknopje van het toilet).

Na besmetting ontstaat er immuniteit tegen het virus, maar deze is meestal niet volledig en slechts tijdelijk. Er zit ook een erfelijke kant aan het verhaal: mensen met bloedgroep 0 raken vaker geïnfecteerd, terwijl bloedgroep B en bloedgroep AB gedeeltelijke bescherming bieden tegen symptomatische infectie.

Het virus lijkt mee te liften in darmbacteriën.

Vroeger - en in sommige gevallen nog steeds - werd de term "norwalkvirus" gebruikt. De naam "norwalkvirus" verwijst naar de plaats Norwalk in Ohio, waar het norovirus voor het eerst werd geïdentificeerd in 1968.

De symptomen van buikgriep zijn braken en diarree, die meestal beginnen tussen 15 en 48 uur nadat iemand het virus binnenkrijgt. Het braken is vaak heftig en kan heel plotseling optreden. Het braken wordt ook wel projectielbraken genoemd, vanwege de soms optredende heftigheid. Verder zijn hoofdpijn, buikpijn, maagkrampen, spierpijn, malaise en milde koorts de meest voorkomende klinische symptomen. Er is geen bloed of slijmbijmenging in de ontlasting (feces).

Als één of meer van de volgende verschijnselen zich voordoen, moet worden gedacht aan de mogelijkheid dat er een Norobesmetting heeft plaatsgehad:

Er bestaat geen geneesmiddel tegen deze buikgriep. De symptomen gaan in de meeste gevallen vanzelf over na één tot vier dagen.
Het is belangrijk dat de zieke voldoende vocht, suikers en zouten binnen krijgt om uitdroging te voorkomen (wegens de diarree). Als de zieke het kan verdragen kunnen kleine hoeveelheden licht voedsel worden gegeten. Alcohol en koolzuurhoudende dranken moeten worden vermeden.

De meeste mensen zijn na 1 of 2 dagen ziekte weer op de been. Na vier dagen zijn de symptomen geheel verdwenen. Bij jonge kinderen, ouderen en mensen met een verzwakte afweer kunnen de klachten ernstiger zijn en langer duren. Voelt men zich langer dan vijf dagen ziek, dan kan men het beste contact opnemen met de huisarts. Bij uitdrogingsverschijnselen kan opname noodzakelijk zijn om vocht via een infuus toe te kunnen dienen.

Na het toiletbezoek of na contact met een patiënt met diarree of braaksel dienen de handen grondig gewassen te worden met zeep en daarna gewreven te worden met een handdesinfectant die ten minste 60% alcohol bevat. Dit is van essentieel belang om verspreiding van het virus te voorkomen. Zeker mensen die voedsel bereiden, zoals het smeren van een boterham voor anderen, kunnen heel gemakkelijk het norovirus doorgeven aan een ander. Chloorhexidine is niet werkzaam tegen dit virus. 


Hoewel de ziekte niet ernstig is, kan men zich er soms wel erg ziek door voelen. De milde en symptoomloze gevallen kunnen juist een grote bijdrage leveren aan de verspreiding van de ziekte.


</doc>
<doc id="803048" url="https://nl.wikipedia.org/wiki?curid=803048" title="Dysmenorroe">
Dysmenorroe

Dysmenorroe is het optreden van pijn en/of krampen tijdens de menstruatie. Als er geen sprake is van een onderliggende oorzaak dan is dit normaal (primaire dysmenorroe) maar soms bestaan er afwijkingen van de baarmoeder en/of omliggende weefsels die de klachten kunnen veroorzaken, zoals myomen of endometriose. Er is dan sprake van secundaire dysmenorroe.

Dysmenorroe kan gepaard gaan met hypermenorroe (te veel bloedverlies), polymenorroe (vaker dan normaal ongesteld worden) of menometrorragie (te vaak en te veel) maar dit hoeft niet.

Behandeling bestaat uit het zo mogelijk wegnemen van een onderliggende oorzaak, en indien dit niet mogelijk is gebruik van pijnstillers van de NSAID-groep.

Vaak kan ook de cyclus gereguleerd worden met de pil of zelfs geheel worden onderdrukt door de pil door te slikken. Dit kan volgens huidige gynaecologische inzichten geen kwaad.


</doc>
<doc id="803055" url="https://nl.wikipedia.org/wiki?curid=803055" title="Maagverkleining">
Maagverkleining

Een maagverkleining is een operatie waarbij de maag kleiner wordt gemaakt. Dit kan een neveneffect zijn van een behandeling waarbij een deel van de maag wordt weggehaald om andere redenen, zoals maagkanker of een maagzweer, maar ook wordt het gedaan in het kader van een poging iemand met ziekelijk overgewicht te laten afvallen.

Er zijn diverse bariatrische ingrepen waarbij de maagverkleining een onderdeel is:

Maagverkleining is een van de mogelijke ingrepen om te vermageren.

Mensen die een maagverkleining hebben ondergaan moeten kleinere porties eten omdat er minder ruimte in de maag is. Het is geen operatie om lichtvaardig aan te beginnen; de doelgroep heeft op grond van het overgewicht al een sterk verhoogd operatierisico.

In België laten gemiddeld 25 mensen per dag hun maag verkleinen. In Nederland wordt de ingreep steeds vaker uitgevoerd. In 2007 ging het om 3500 operaties, in 2012 zullen naar schatting 10.000 operaties uitgevoerd worden. Na de operatie vallen de patiënten snel af. Bij één derde van de patiënten ontstaan daardoor nieuwe problemen, vooral door huidoverschot. Operatie daarvan wordt vaak niet vergoed.


</doc>
<doc id="803067" url="https://nl.wikipedia.org/wiki?curid=803067" title="Tropengeneeskunde">
Tropengeneeskunde

Tropengeneeskunde is die tak van de geneeskunde die zich (mede) bezighoudt met die ziekten die in de (sub)tropen veel, maar in een gematigd klimaat zelden voorkomen. Het betreft voornamelijk infectieziekten en parasitaire infecties die in Nederland en België nagenoeg uitsluitend als importziekten worden waargenomen, zoals malaria, tyfus, dengue, amoebendysenterie, filariasis, lymphogranuloma venereum en ebola.

Een tropenarts heeft zich, na behalen van het basisartsdiploma, gespecialiseerd in de tropengeneeskunde. Deze specialisatie bereidt voor op een baan als Medical Officer in een ontwikkelingsland of binnen de internationale gezondheidszorg. In de specialisatie tropengeneeskunde wordt ook aandacht besteed aan curatieve zorg, administratie en beheer van een ruraal ziekenhuis, management van district gezondheidszorg en onderzoek.

Gekende opleidingsinstituten in het Nederlands taalgebied zijn het Belgisch Prins Leopold Instituut voor Tropische Geneeskunde in Antwerpen of het Nederlands Koninklijk Instituut voor de Tropen (KIT) in Amsterdam.

Het Nederlandse systeem is uniek in de wereld, de specialisatie bestaat uit twee jaar klinische stages in bepaalde Nederlandse ziekenhuizen op het gebied van chirurgie en obstetrie/gynaecologie of kindergeneeskunde. Aansluitend wordt de tropencursus voor artsen (NTC) gevolgd aan het Koninklijk Instituut voor de Tropen te Amsterdam.



</doc>
<doc id="803074" url="https://nl.wikipedia.org/wiki?curid=803074" title="Encefalopathie">
Encefalopathie

Encefalopathie is een woord dat 'ziekte van de hersenen' betekent, zonder dat daar ook al een specifieke oorzaak mee bedoeld wordt. 

Het woord wordt wel gereserveerd voor ziekte door fysische of biologische "diffuse" oorzaken, zoals intoxicaties (extern (alcohol) of intern, zoals bij leverfalen), infecties of voedingsdeficiënties, of de ziekte van Alzheimer.

Bij bepaalde vormen van encefalopathie komen er meer hersengolven met een frequentie van 0-4 Hz, ofwel delta-golven.


</doc>
<doc id="803098" url="https://nl.wikipedia.org/wiki?curid=803098" title="Mediastinoscopie">
Mediastinoscopie

Mediastinoscopie is een ingreep waarbij met een endoscoop in het mediastinum, de ruimte tussen de longen en naast het hart kan worden gekeken. Hier bevindt zich normaal geen holte, maar het bindweefsel ter plaatse is zo losmazig dat de endoscoop met inblazen van wat lucht toch vrij makkelijk in het rond kan worden bewogen. De ingreep wordt vooral gedaan om te zoeken naar abnormale lymfklieren en daar eventueel een monster uit te nemen. Dit gebeurt vooral bij verdenking op lymfkliermetastasen bij kanker, of bij door onduidelijke oorzaak opgezette lymfklieren. De mediastinoscoop wordt meestal net boven het borstbeen ingebracht.


</doc>
<doc id="803101" url="https://nl.wikipedia.org/wiki?curid=803101" title="Myringoplastiek">
Myringoplastiek

Myringoplastiek of trommelvliessluiting is een tympanoplastiek waarbij alleen het trommelvlies is betrokken. Myringoplastiek is een ingreep die onder algehele verdoving wordt uitgevoerd en waarbij een gaatje trommelvlies (bijvoorbeeld na het plaatsen van trommelvliesbuisjes) wordt gerepareerd met stukje van een kapsel van een nabijgelegen spier. Als het gaatje te groot is kan een donortrommelvlies gebruikt worden om de gehoorfunctie weer te herstellen. 



</doc>
<doc id="803107" url="https://nl.wikipedia.org/wiki?curid=803107" title="Renale glucosurie">
Renale glucosurie

Renale glucosurie is het verschijnsel dat er glucose in de urine te vinden is terwijl de hoeveelheid glucose in het bloed toch niet verhoogd is. De oorzaak hiervoor ligt in de nier, die niet voldoende in staat is, zoals een normale nier, om de glucose uit het glomerulaire ultrafiltraat terug te winnen. Men spreekt dan van een verlaagde nierdrempel voor glucose.

Dit verschijnsel komt nog wel eens voor tijdens de zwangerschap. 

Als het een geïsoleerde bevinding is zonder klachten is het soms een recessief erfelijke aandoening.


</doc>
<doc id="803408" url="https://nl.wikipedia.org/wiki?curid=803408" title="Cornelia de Lange">
Cornelia de Lange

Cornelia Catharina de Lange (Alkmaar, 24 juni 1871 – Amsterdam, 28 januari 1950) was kinderarts en hoogleraar kindergeneeskunde. Ze was de vijfde vrouwelijke arts in Nederland. Ze promoveerde bij de bekende gynaecoloog Hector Treub. Johanna ter Meulen was haar huisgenote. 

In 1933 beschreef zij als kinderarts in Amsterdam voor het eerst de symptomen van een syndroom dat ze bij twee verstandelijk gehandicapte meisjes waarnam. Dit Syndroom van Cornelia de Lange kreeg daarna haar naam. 



</doc>
<doc id="803498" url="https://nl.wikipedia.org/wiki?curid=803498" title="Thomas Lee Osborn">
Thomas Lee Osborn

Thomas Lee Osborn (Pocasset (Oklahoma), 23 december 1923 – Tulsa (Oklahoma), 14 februari 2013) was een Amerikaanse evangelist en gebedsgenezer. 

Osborn werd geboren op een boerderij in Oklahoma als de zevende zoon in een gezin van dertien kinderen. Op zijn vijftiende verliet hij de boerderij en vergezelde een paar jaar een evangelist op zijn reizen. Op zijn achttiende trouwde hij en als twintigjarige was hij zendeling in India. Weer terug in de Verenigde Staten ervoer hij in 1947 onder de prediking van William Branham zijn eigenlijke roeping als evangelist. Grote campagnes volgden in Zuid-Amerika, Azië en Afrika. In 1954 sprak hij twee maanden lang in de Indonesische hoofdstad Jakarta. Dagelijks kwamen er circa 20.000 mensen op de bijeenkomsten af.

Begin 1958 hield hij een campagne onder zigeuners in Frankrijk. Op initiatief van J.E. van der Brink werd Osborn uitgenodigd om naar Nederland te komen. Osborn zag hierin Gods leiding en stemde toe. Enkele leiders belast met de organisatie, bezochten hem in Rennes. Gekozen werd voor het Malieveld in Den Haag en voor het Bodenterrein in Groningen. Voor beide steden werd een interkerkelijk werkcomité gevormd. Duizenden mensen woonden de bijeenkomst in Den Haag bij. Na afloop kwamen er mensen op het podium die zeiden te zijn genezen en weer te kunnen horen zonder gehoorapparaat en te kunnen lopen zonder stokken. 

In grote dagbladen verschenen advertenties, maar de beste reclame werd gemaakt door de NCRV. Op 18 augustus zond de NCRV een televisie-reportage uit van de in Luik gehouden Osborn-samenkomsten. Peter van Campen hield aansluitend gesprekken met Osborn. Ds. Willem Glashouwer sr., arts J. Iken, het echtpaar Stroethoff en met verschillende mensen die tijdens de campagne waren genezen. De uitzending sloeg aan. Het Malieveld stroomde avond aan avond vol met tienduizenden bezoekers. Sommige avonden waren meer dan 100.000 mensen tezamen. Vaste gewoonte van Osborn was na de prediking een oproep voor hen die genezen wilden worden. Er werd een groot aantal genezingen onder zijn prediking gemeld. Ook de steevast gedane oproep tot bekering lokte veel reacties uit. Naar aanleiding van de campagne in Den Haag verscheen ook een film onder de naam "Holland Wonder".

De eerste reacties van pers en radio waren gunstig, totdat de dominees het woord namen. Eerst tien Gereformeerden tegelijk in Den Haag en daarna volgde er ook een groep uit Groningen. Daarop voelde ieder zich geroepen zijn mening te geven. In Groningen was het niet mogelijk gebleken de campagne zo breed op te zetten als in Den Haag. Hoofdzakelijk de pinkstergemeenten steunden de actie. Bij de ingangen van het Bodenterrein deelden de Gereformeerde kerken een pamflet uit waarin Osborn werd afgewezen. De inspecteur van de volksgezondheid liet weten het optreden van Osborn gevaarlijk te vinden. Toch was de Osborn-campagne een belangrijke stimulans voor de Nederlandse pinksterbeweging, onder andere of zelfs vooral door de vele publiciteit.

Een opmerkelijk rol tijdens de campagne was weggelegd voor Johan Maasbach. Deze voorganger uit Gouda was niet uitgenodigd bij de inleidende voorgangersbespreking. Desondanks plaatste Maasbach een grote advertentie en huurde hij een bus om belangstellenden van Gouda naar Den Haag te voeren. Het organisatiecomité kon hem moeilijk weigeren de algehele voorbespreking voor medewerkers en voorgangers bij te wonen. De vertaler van Osborn bleek zijn werk niet goed te doen, en de Amerikaanse evangelist pikte Maasbach uit het publiek en wees hem aan als nieuwe tolk. Deze functie zou hij gedurende de hele campagne vervullen. Dit leverde hem, naast grote bekendheid, ook de bijnaam ‘Osborns echo’ op. In 1998, veertig jaar na de campagne, bracht een oude Osborn een bezoek aan de Johan Maasbach Wereldzending in Den Haag, en hield daar een ‘revival meeting’. Johan Maasbach was toen al overleden, maar zijn beide zoons waren wel aanwezig.

Osborn zou ook verschillende boeken schrijven. Sommige daarvan werden bestsellers. Zijn bekendste publicatie is "Geneest de Zieken" en "De Boodschap die werkt".
De Amerikaan wilde ook dat anderen volgens het principe van massale evangelisatiecampagnes zouden werken en daarom zette hij in 1953 de Association for Native Evangelism op. Hierbij werden evangelisten gesteund die gebruik maakten van zijn films en het zijn literatuur verspreiden. Ook kregen evangelisten een jaar steun, zowel door middel van training, als door het verstrekken van luidsprekers en andere apparatuur. Volgen Osborns eigen schatting hadden in 1992 ruim 30.000 mensen gebruikgemaakt hiervan. 

In 1995 overleed Osborns vrouw Daisy. Op Osborn zelf had dit een grote impact, maar hij bleef de wereld rondreizen als evangelist. In totaal heeft hij ruim 80 landen aangedaan en zijn boeken zijn vertaald in 132 talen. 

Op 14 februari 2013 overleed hij in Ninde Brookside in Tulsa.


</doc>
<doc id="803674" url="https://nl.wikipedia.org/wiki?curid=803674" title="Metamodel (neurolinguïstisch programmeren)">
Metamodel (neurolinguïstisch programmeren)

Het Metamodel in neurolinguïstisch programmeren (NLP) is een heuristische set van vragen met als doel informatie nauwkeuriger of concreter te maken door de grenzen van iemands wereldbeeld uit te dagen en uit te breiden. Niet geuite, verborgen informatie zou aldus volgens NLP naar buiten komen.

Volgens NLP reageren mensen op gebeurtenissen op basis van hun interne beelden, geluiden en gevoelens. Deze ervaringen zouden in de hersenen worden gelabeld en verzameld in groepen of categorieën. Het metamodel is volgens NLP een methode om iemand te helpen om van een wereldarm model terug te gaan naar de oorspronkelijke, door zintuigen opgedane ervaringen waarop dat model gebaseerd was. Binnen deze informatierijke, specifieke ervaringen zouden bruikbare veranderingen worden gemaakt die gedrag zouden veranderen.

Het metamodel wordt professioneel gebruikt door in NLP geïnteresseerde therapeuten, counselors en coaches. De betreffende taalpatronen, "overtredingen" volgens het model, worden aangetroffen in alle menselijke communicatie. Op een overtreding "kan" de gesprekspartner reageren met een "uitdaging", waardoor de cliënt/patiënt gevraagd wordt de informatie concreter te herformuleren.

De taalpatronen van het metamodel zijn gebaseerd op de gezinstherapie van Virginia Satir, de gestalttherapie van Fritz Perls, de linguïstische patronen uit de transformationele grammatica van Noam Chomsky en de algemene semantiek van Alfred Korzybski. NLP claimt dat ook de wijze waarop deze wetenschappers zich in de praktijk gedroegen, in het model werd meegenomen. Het metamodel vormt de basis voor NLP en werd ontwikkeld door John Grinder, destijds assistent-professor in de linguïstiek, en psychologie student Richard Bandler.

De vraag die een slachtoffer van een posttraumatische stressstoornis vaak stelt is: "Waarom gebeurde dit mij?" Een scherpzinnig psychotherapeut moet doordringen in de diepere betekenis van het woord "dit". Bijvoorbeeld met de vraag: "Welke specifieke aspecten van het voorval hebben een schadelijke betekenis voor het individu?" Bovendien moet de therapeut vaststellen welke attributies de patiënt geeft aan zijn reacties. Wanneer een patiënt bijvoorbeeld vanwege opdringerige gedachten gelooft dat hij gek is, zal de attributie leiden tot verhoogd lijden. Het gebruik van modellen uit de NLP groeit in de psychotherapie.

Het metamodel is niet uitsluitend een model voor therapie, maar zou ook toepassing kennen in coaching, mediation, management, journalistiek, onderzoek en ontwikkeling. In feite overal waar heldere communicatie gewenst of noodzakelijk is en het belangrijk is dat zaken niet onuitgesproken blijven.

Een te letterlijk nemen van de term "overtreding" levert bij overenthousiaste, beginnende studenten van dit model nogal eens een overmatig gebruik aan uitdagingen op, waardoor de gesprekspartner geïrriteerd raakt. Een professionele therapeut, coach, enz. doet er goed aan voorrang te geven aan de goede verstandhouding, binnen NLP "rapport (psychologie)" [uitspraak: rappòrt] genoemd, en te stoppen met uitdagen wanneer het gebruik ervan overdadig wordt. In dit model moet "overtreding" gezien worden als de technische aanduiding van vervormingen, weglatingen en generalisaties in het taalgebruik. Ze komen frequent voor bij alle mensen, dus ook bij psychische gezonde mensen zonder onderhuidse problemen. Volgens NLP bedient de mens zich om verschillende redenen van dergelijke 'overtredingen', omwille van bijvoorbeeld beleefdheid, jargon, privacy, bescherming van de eigen belevingswereld en om een verhaal kort te kunnen weergeven. Gebruik van 'overtredingen' is tot op zekere hoogte zeker niet altijd storend of onwenselijk.

Het metamodel is door veel schrijvers en opleidingsinstituten opgepakt, waarbij geregeld nieuwe terminologie wordt bedacht om het model handzaam te maken. Hierdoor verschillen afzonderlijke modellen van elkaar. De volgende indeling bundelt enkele gangbare visies van het metamodel. Uitgangspunt is hierbij een gebundeld overzicht te geven die duidelijk is en nagenoeg compleet. Er is dus geen keuze gemaakt voor het model van één bepaalde "school."

Het wereldmodel is een uitgewerkte theorie in NLP en kortweg uit te leggen als het wereldbeeld van een bepaald mens. Uitgangspunt is dat we vanuit ons wereldmodel reageren op de impulsen die ons bereiken. We geven daar betekenis aan die vervolgens ook weer onderdeel wordt van ons wereldmodel. Het is een continu proces van ordening van ervaringen, overtuigingen en verwachtingen. Met het uitdagen van de grenzen van het wereldmodel wordt daardoor ons wereldbeeld getoetst en eventueel aangepast aan de daadwerkelijke wereld.

Modale hulpwerkwoorden, ook wel "modale operatoren", geven een bepaalde houding aan ten opzichte van het werkwoord. De belangrijkste Nederlandse hulpwerkwoorden zijn: hoeven, kunnen, moeten, mogen en willen. Hulpwerkwoorden komen in de regel niet zelfstandig voor. Bij modale hulpwerkwoorden gaat dit niet helemaal op. Zinnen als "ik wil het" en "je moet" zijn immers correct Nederlands. In deze gevallen is het echter zo dat er impliciet wél een werkwoord bij hoort. In de genoemde zinnen zijn dat bijvoorbeeld "hebben" of "doen". In het metamodel onderscheidt NLP twee soorten modale hulpwerkwoorden. In het ene geval is er sprake van een vereiste (zoals bij moeten), bij de andere van onvermogen (zoals bij niet kunnen). Intuïtief wordt er in feite een ontkenning uitgesproken ten opzichte van het probleem.

Onder de categorie vereiste vallen onder andere "moeten", "niet mogen" en "nodig hebben". Ze geven weer dat een persoon iets moet doen of niet moet doen, terwijl het de vraag is of dat echt voorgeschreven staat. Vaak zit er een wens in: "Als het gebeurt dan voel ik me lekker. Terwijl ik mij bijvoorbeeld verdrietig voel als het niet gebeurt." Er zou ook een goede reden of wetmatigheid aan ten grondslag kunnen liggen, zoals in: "Ik moet dagelijks eten en drinken." Maar ook dingen die niet altijd opgaan, zoals in: "zij moeten naar mij luisteren." Met de uitdagingen is het de bedoeling dat degene die vaak "moeten" zegt, gaat nadenken over zijn of haar beweringen. Echter, iemand denkt nooit zomaar iets; ooit is er die conclusie getrokken. Aan een reactie als "dat is onzin" heeft de ander niets, omdat hij of zij er dan nog niet wijzer van geworden is. Een standaarduitdaging op deze 'overtreding' is: "Wat gaat er mis als...?"

Onder de modale hulpwerkwoorden van onvermogen vallen bijvoorbeeld "niet kunnen", "niet lukken", "niet mogelijk zijn", "niet in de gelegenheid zijn", "niet horen" en "de kans niet krijgen". Hierbij veronderstelt de spreker dat hij of zij ergens van weerhouden wordt. Een standaarduitdaging op deze overtreding is daarom: "Wat weerhoudt je?" of "Wat belet je?"

Uitdagingen van de eventuele overtreding:

"Alles of niets", in het model ook wel "universal quantifiers" (universele kwantoren) genoemd, gebeurt wanneer iemand een onechte uitspraak doet over een gehele groep van mensen, situaties, kenmerken, enz. Ofwel, een poging een denkbeeld in een vorm brengen die waar is voor elk relevant ding. Voorbeelden zijn: alles, altijd, overal, iedereen, absoluut, helemaal, totaal, niks, nooit, nergens en niemand. De standaardwijze om de "alles-of-niets-overtreding" uit te dagen is door het tegendeel te overdrijven. Hierbij moet worden voorkomen dat de gemaakte overtreding niet in de wedervraag wordt genoemd. De uitdaging kan ook geconcretiseerd worden.

Uitdagingen van de eventuele overtreding:

De 'overtreding' bij nominalisatie is dat er een doorgaand proces van levende handelingen wordt neergezet als een ding, zoals "Het besluit is genomen." Aan dit besluit is een heel proces voorafgegaan, waarover verder geen verslag wordt gedaan. Kenmerkend aan een nominalisatie is dat een werkwoord of bijvoeglijk naamwoord wordt omgezet in een zelfstandig naamwoord.
Een eenduidige omvorming gaat niet altijd op zoals liefde (niet liefden, maar houden van), energie (energie krijgen), "drive" (anglicisme). Een andere manier om een nominalisatie snel te herkennen, is door vast te stellen dat het niet vast te pakken is. Wel vast te pakken zijn dingen als een huis, een koelkast en een jas. Niet tastbaar en daardoor nominalisaties zijn bijvoorbeeld: liefde, aandacht, energie, bevrediging, motivatie, drive. De standaardwijze om een nominalisatie uit te dagen, is door vragen te stellen die naar een gesprek over de handelingen leiden.

Uitdagingen van de eventuele overtreding:

In algemeen spraakgebruik wordt vaak informatie weggelaten, omdat het gesprek anders te uitvoerig wordt. Wanneer het van nut is, kan op een specifiek deel van het verhaal doorgevraagd worden.

Bij een halve vergelijking is de eerste helft van de tweezijdige vergelijking niet gegeven. Een andere mogelijkheid is dat bij een overtreffende trap niet wordt weergegeven wat wordt overtroffen. Deze vergelijkingen zien we vaak in reclame-uitspraken gebruikt, zoals: "Je doet meer met kip", "Merk X wast beter", of "Nu 50% meer." In sommige gevallen is het eenvoudig af te leiden wat het ontbrekende element is. Soms is het juist bedoeld de nadruk alleen op het eigen product te leggen, om niet tussen de regels door ook aandacht te geven aan de concurrent.

We spreken van een impliciete vergelijking wanneer er geen standaard vergelijkingswoord wordt gebruikt, maar er in feite wel sprake is van een vergelijking. Deze zijn herkenbaar aan woorden als: echte, pure, ware, onmisbare, wezenlijke, elementaire, essentiële, fundamentele, enz. De standaardwijze om een halve of impliciete vergelijking uit te dagen, is door te vragen naar de andere helft van de vergelijking of te vragen waarvan het een onderdeel uitmaakt.

Uitdagingen van de eventuele 'overtreding':

Bij een weglating wordt informatie weggelaten die relevant is om de oorzaak te kennen. Intuïtief weet de gesprekspartner dat er nog meer informatie aanwezig moet zijn dan de spreker vertelt. Een specifieke weglating is de ontbrekende referentie die verwijst naar het gebruik van het persoonlijk voornaamwoord, wanneer de context onbekend is of niet gemakkelijk wordt begrepen op basis van de voorgaande zinnen, zoals met het algemeen gebruik van zij, wij, je, e.d. Deze 'overtreding' wordt uitgedaagd door na te vragen wat weggelaten wordt. Dit kan met open vragen die beginnen met een vragend voornaamwoord. Hierbij moet "waarom" worden vermeden, omdat deze het eindresultaat betwist. Beter is het "waardoor" te gebruiken, dat de weg ernaartoe wil weten en daardoor minder confronterend aankomt.

Uitdagingen van de eventuele overtreding:

Er worden vage zelfstandige naamwoorden en werkwoorden onderscheiden. Onder vage zelfstandige naamwoorden vallen bijvoorbeeld "mensen", "jeugd", "Hagenezen", "yuppen", enz. terwijl de spreker een mening heeft over "zulke mensen." Bij "vage werkwoorden" is bijvoorbeeld te denken aan werkwoorden die voor meer uitleg vatbaar zijn of weinig gebruikt worden, zoals in spreektaal of jargon. De standaardwijze om deze 'overtreding' uit te dagen, is om door te vragen naar wat weggelaten wordt.

Uitdagingen van de eventuele overtreding:

Een "vooronderstelling", synoniemen "veronderstelling" of "hypothese", verwijst naar een aanname die als vanzelfsprekend wordt beschouwd. Cruciaal is dat de ontkenning van de uitspraak de vooronderstelling niet verandert: "Ik wil het opnieuw doen" en "Ik wil het niet opnieuw doen" betekenen in beide gevallen dat de persoon het al eens eerder heeft gedaan. Er is een onderscheid tussen een vooronderstelling en zinnen waarvan de betekenis iets impliceert. De zin "De president werd vermoord" impliceert dat de president dood is, terwijl de tegenstelling "De president werd niet vermoord" niet het tegengestelde is. Hij kan immers nog springlevend zijn of een natuurlijke dood zijn gestorven. Een vooronderstelling kan uitgedaagd worden door het vermoeden uit te spreken.

Uitdagingen van de eventuele 'overtreding':

"Oorzaak en gevolg", ook wel "oorzaakeffect", "causaliteit" of oorzakelijkheid, is het onjuist gebruik van oorzakelijk denken:
Causaliteit impliceert altijd dat er minstens een afhankelijkheidsrelatie is tussen de oorzaak en het gevolg. Bijvoorbeeld door te denken dat iets een oorzaak is en dat alle gelijke dingen hetzelfde lot zullen ondergaan (of dat de kans daarop groot is). Een speciaal geval is de "complexe gelijkwaardigheid". Hierbij wordt er een conclusie getrokken die geen relatie heeft met de gebeurtenis en er wordt een logica gecreëerd die er niet is. Zie daarvoor ook: non sequitur. De wijze van uitdaging bij "oorzaak en gevolg" is door naar de samenhang te vragen. Bijvoorbeeld hoe het ene tot het andere kan leiden of door een tegenvoorbeeld te geven waarbij dezelfde oorzaak aanwezig was maar het betreffende gevolg niet optrad.

Uitdagingen van de eventuele 'overtreding':

De "eeuwige waarheid", ook wel "verloren performatief", verwijst naar een actie waarbij de persoon die hem uitvoerde niet nader wordt genoemd. Het performatief is hierin een taalkundige aanduiding voor handeling die zich tegelijk voordoet met de uitspraak over de handeling zelf. De standaarduitdaging voor de "eeuwige waarheid" is door naar de bron te vragen.

Uitdagingen van de eventuele 'overtreding':

"Gedachtenlezen" is een synoniem van "telepathie" en is een 'overtreding' in het metamodel, omdat verondersteld wordt dat de mens dit niet kan, dan wel dat de mens dit niet zo goed en zo vaak kan als we zouden verwachten in ons taalgebruik. De 'overtreding' "gedachtenlezen" gebeurt wanneer iemand zegt te weten wat de ander denkt, zonder het toetsen. De uitdaging bij gedachtelezen is na te vragen waarop het gezegde is gebaseerd. Deze 'overtredingen' blijken vaak terecht te zijn, omdat de informatie dan van de persoon zelf komt of omdat via via is doorverteld.

Uitdagingen van de eventuele 'overtreding':




</doc>
<doc id="803693" url="https://nl.wikipedia.org/wiki?curid=803693" title="Li Shizhen">
Li Shizhen

Li Shizhen (juli 3
1518 – 1593) (jiaxiang: Hubei, Huanggang, Qizhou, Qichun 湖北黄冈蕲春蕲州), uit de Ming-dynastie, was een van de grootste dokters en apothekers in de Chinese geschiedenis. Zijn belangrijkste bijdrage was de "Bencao Gangmu", compendium of Materia Medica. Hij wordt beschouwd als een van de grootste geleerden van China. Zijn boek beschrijft 1895 medicijnen in detail (Chinese geneeskunde) met 1100 illustraties en 11.000 voorschriften. Hij voltooide zijn Ben Cao Gang Mu in 1587. Reeds in 1108 (Song dynastie) werd een soortgelijk boek geschreven met 1746 'artikelen' over natuurlijke medicijnen. Even ter vergelijking; een hebalium van Odo von Meung (12 de eeuw) bevatte slechts zevenenzeventig ingangen over geneeskrachtige planten.

Naast de "Ben Cao Gang Mu" schreef Li Shizen nog elf andere boeken waaronder "Binhu Maixue" een studie over de polsslag. Hij leefde tijdens de Ming dynastie en was beïnvloed door de neo-Confuciaanse ideeën van zijn tijd. Hij werd geboren in de huidige Hubei provincie in juli 3 1518 en stierf 75 jaar later in 1593. Li's grootvader was een dokter en zijn vader ook. Hij verwierf een positie aan het Keizerlijk Geneeskundig Instituut van Peking. Maar een jaar later werd hij toch maar weer gewoon dokter. Om zijn Ben Cao te schrijven consulteerde hij een achthonderdtal medische boeken. Dat was ongeveer de totale hoeveelheid beschikbare medische werken in zijn tijd. Hij reisde het land af om de boeken in te kijken en schreef 27 jaar aan zijn meesterwerk. Ironisch genoeg werd hij er ziek van. Er gingen geruchten dat hij tien jaar lang zijn huis niet uit kwam om te kunnen schrijven.

Li's bibliografie besloeg meer dan 900 boeken. Zijn "Ben Cao" bevatte artikelen over 1895 medicijnen in detail waarvan er 1094 botanisch waren. Zijn systeem van classificeren was te vergelijken met dat van Carl Linnaeus in de 18e eeuw. Pehr Osbeck een van de studenten van Linnaeus bezocht China in 1750-52 en keerde net op tijd terug naar Zweden om 600 planten aan "Species plantarum" van Carl Linnaeus toe te voegen (bevatte 7700 soorten planten).



</doc>
<doc id="804358" url="https://nl.wikipedia.org/wiki?curid=804358" title="Knipvlies">
Knipvlies

Het knipvlies, derde ooglid of membrana nictitans komt bij vele dieren voor. Verschillende reptielsoorten, vogels (bijvoorbeeld kippen) en haaien hebben een volledig ontwikkeld knipvlies, terwijl in andere diersoorten alleen een overblijfsel zichtbaar is in de ooghoeken. Ook sommige zoogdieren zoals ijsberen en zeeleeuwen hebben een volledig ontwikkeld knipvlies vanwege hun jachtgedrag in water. Bij mensen is een restant zichtbaar als een paars klontje in de ooghoeken.

Het vlies beweegt horizontaal over de oogbol. Meestal is het doorschijnend en in sommige soorten is het ook doorzichtig. Bij spechten sluit het vlies zich enkele milliseconden voordat hun bek de stam (of iets anders) raakt, waardoor de ogen bij de klap die volgt niet uit de kassen schieten. Bij haaien beschermt het tegen beschadiging als zij hun prooi aanvallen en het beschermt ijsberen tegen sneeuwblindheid. Ook ijsvogels maken er gebruik van tijdens het duiken naar prooi onder water.

Bij katten en honden is het vlies wel aanwezig, maar vaak niet zichtbaar; alleen wanneer het dier wakker schrikt is het even te zien voor het weer terugtrekt. Als het vlies constant zichtbaar is, is dat een teken van ziekte.

De reflex van het knipvlies wordt ook gebruikt bij klassiek conditioneren in experimenten met konijnen.


</doc>
<doc id="804578" url="https://nl.wikipedia.org/wiki?curid=804578" title="Arie Querido">
Arie Querido

Arie Querido (Amsterdam, 18 januari 1901 – Pont-de-Barret, 5 juli 1983) was een Nederlandse sociaal-geneeskundige. Hij speelde een belangrijke rol bij de ontwikkeling van de ambulante geestelijke gezondheidszorg in Amsterdam. Van 1958 tot 1971 was hij voor de PvdA lid van de Eerste Kamer. Querido schreef verschillende boeken over medische geschiedenis en de totstandkoming van bekende ziekenhuizen. In 1980 verscheen zijn autobiografie onder de titel "Doorgaand verkeer". Hij was de zoon van de uitgever Emanuel Querido.

Tijdens zijn studie geneeskunde deed Querido een jaar lang onderzoek in de Verenigde Staten bij de fysioloog Walter Cannon. De kennis die hij daar verwierf zou zijn hele carrière doorklinken bij de hantering van het begrip homeostase. Na de studie in 1926 te hebben afgerond begon hij als tweede geneesheer in psychiatrische inrichting Endegeest te Oegstgeest.

Vanaf 1931 werkte hij als psychiater bij de Geneeskundige en Gezondheidsdienst van Amsterdam. Daar kreeg hij opdracht na te gaan of het aantal langdurige opnames van Amsterdamse psychiatrische patiënten in inrichtingen door het hele land niet kan worden verminderd. De toenmalige Armenwet schreef namelijk voor dat de gemeente van herkomst de kosten moet betalen die verbonden zijn aan opname in een instelling. Arie Querido bezocht alle veertig instellingen waar op dat moment in totaal zo'n 3.000 Amsterdammers waren opgenomen. Om een beeld te krijgen van hun problematiek bezocht hij ook de zesenveertig families die leefden in de woonschool Zeeburgerdorp, in het oostelijk havengebied van Amsterdam. In zijn publicatie hierover gebruikt Querido voor het eerst de term sociale psychiatrie.

Querido werkte aan concrete verbeteringen in de psychiatrische zorg. Hij legde de basis voor het systeem van voor- en nazorg waarbij hij bepleitte dat de psychiater de patiënt moest bezoeken, en niet andersom. Deze werkwijze kreeg in Amsterdam onder andere vorm als "de rijdende psychiater". Querido leverde zo een belangrijke bijdrage aan de uitbouw van ambulante geestelijke gezondheidszorg. Zijn ideeën daarover hebben in belangrijke mate bijgedragen aan de totstandkoming van de regionale instellingen voor ambulante geestelijke gezondheidszorg, de Riagg’s.

In 1952 werd Querido benoemd tot hoogleraar sociale geneeskunde aan de Universiteit van Amsterdam, waar hij tot 1970 aan verbonden bleef. In dezelfde periode (1954-1967) bekleedde hij ook de functie van voorzitter van de Nationale Federatie voor de Geestelijke Volksgezondheid.

Querido was een voorloper op het gebied van multidimensionaal denken. Aandacht besteden aan zowel de somatische als het psychische aspect van het menselijk bestaan was psychiaters en zenuwartsen in zijn tijd wel toevertrouwd. Maar dat de sociale dimensie daarbij niet gemist kon worden was nog zeker geen gemeengoed. De beklemtoning van deze derde, sociale dimensie, bracht hem er niet alleen toe over sociale psychiatrie te spreken, maar ook te pleiten voor een, zoals hij het noemde, integrale geneeskunde. Hij schreef hierover het boek "Inleiding tot een Integrale Geneeskunde" (1955).

De geestelijke gezondheidszorg was volgens Querido niet los te zien van maatschappijhervorming. Van 1958 tot 1971 zetelde hij voor de PvdA in de Eerste Kamer. Hij maakte er zich hard voor een beter financieringsstelsel, maar viel ook op door in december 1967 als enige senator tegen de invoering van de AWBZ te stemmen. Die zou volgens hem “een opbergsysteem voor hopeloze patiënten” worden.

Ter nagedachtenis van het werk van Arie Querido bestaat de "Querido-lezing". Zijn naam leeft ook nog verder in de Amsterdamse instelling voor opvang, woonbegeleiding en dagactiviteiten HvO-Querido, ontstaan in 1997 door een fusie van de stichting Hulp voor Onbehuisden en de prof. dr. A. Querido stichting.



</doc>
<doc id="804603" url="https://nl.wikipedia.org/wiki?curid=804603" title="Anna Reynvaan">
Anna Reynvaan

Johanna Paulina (Anna) Reynvaan (Amsterdam, 5 april 1844 – aldaar, 19 maart 1920) was een Nederlandse verpleegster en adjunct-directrice in het Buitengasthuis en in het Wilhelmina Gasthuis in Amsterdam, de voorlopers van het huidige Academisch Medisch Centrum (AMC).

Ze behoorde tot de eerste lichting in de nieuwe opleiding tot lekenverpleegster, en ze was de zevende persoon die het diploma behaalde (in 1880).

Reynvaan heeft een essentiële bijdrage geleverd aan de initiële ontwikkeling van de verpleegkunde als vak en als beroep, een vrouwenberoep welteverstaan. Van de verpleegstersopleiding die ze in Amsterdam opzet, neemt ze zelf het praktisch gedeelte voor haar rekening. Verder is ze ook een stuwende kracht bij de oprichting van de eerste beroepsorganisatie van verpleegkundigen in Nederland en het eerste verpleegkundig tijdschrift, het Maandblad voor de Ziekenverpleging, dat nog altijd bestaat onder de naam TVZ. Dankzij Reynvaan en anderen ontwikkelde de verpleging zich tot een volwaardig vak waarmee een inkomen te verdienen was. 

In Amsterdam wordt sinds 1999 jaarlijks de Anna Reynvaan Lezing gehouden, uitgesproken door een belangrijke internationale verpleegkundige. De lezing wordt georganiseerd door het Academisch Medisch Centrum (AMC) Amsterdam, de Hogeschool van Amsterdam en het vakblad Bijzijn.


</doc>
<doc id="804618" url="https://nl.wikipedia.org/wiki?curid=804618" title="Catharine van Tussenbroek">
Catharine van Tussenbroek

Albertina Philippina Catharina van Tussenbroek (Catharine) (Utrecht, 4 augustus 1852 - Amsterdam, 5 mei 1925) was een Nederlandse arts en feministe.

Van Tussenbroek was aanvankelijk onderwijzer, maar begon in 1880 in Utrecht als eerste vrouwelijke volwaardige student in die stad alsnog aan een studie geneeskunde, waarop ze in 1887 promoveerde. Ze opende in Amsterdam een artsenpraktijk bestemd voor vrouwen en meisjes. In 1898 pleitte ze in een lezing voor een vakopleiding voor vrouwen. Dit leidde tot een jarenlang debat. Samen met Aletta Jacobs was ze een belangrijke wegbereider voor de emancipatie van vrouwen.

Na haar dood richtte dr. M.A. van Herwerden, lid van de Nederlandsche Vereeniging van Vrouwen met Academische Opleiding' (VVAO), op 28 april 1926 de Stichting Fonds Dr. Catharina van Tussenbroek op, ter nagedachtenis aan deze medica. Dit fonds stelde gelden beschikbaar voor Nederlandse vrouwen die na voltooiing van de studie wetenschappelijk onderzoek in binnen- of buitenland wilden verrichten. Daarnaast riep de vereniging een steunfonds in het leven om leden, die door de oorlog in financiële of sociale nood waren geraakt, te kunnen helpen. In 1951 werd dit Steunfonds opgenomen in de Stichting Fonds Dr. Catharina van Tussenbroek. Het stichtingsbestuur wordt sindsdien voor een deel benoemd door het bestuur van de Vereniging van Vrouwen met een hogere opleiding (VVAO). Dr. Cornelia Serrurier was gedurende langere tijd bestuurslid van het fonds.
Het oudste gedeelte van het archief van de Stichting Fonds Catharine van Tussenbroek bevindt zich bij Atria in.



</doc>
<doc id="805074" url="https://nl.wikipedia.org/wiki?curid=805074" title="Louis-Antoine Ranvier">
Louis-Antoine Ranvier

Louis-Antoine Ranvier (Lyon, 2 oktober 1835 - Vendranges, 22 maart 1922) was een Frans anatoom. Zijn bekendste ontdekkingen waren de myelineschede en de insnoeringen van Ranvier, onderdelen van de axonen van zenuwen.

Ranvier studeerde geneeskunde in Lyon, waar hij in 1865 afstudeerde. Hij zette samen met Victor André Cornil een klein onderzoekslaboratorium op en ze boden histologielessen aan aan geneeskundestudenten. Samen schreven ze ook een belangrijk boek over histopathologie ("Manuel d'histologie pathologique"). Hij trad in 1867 toe tot het Collège de France als assistent voor Claude Bernard. Ranvier werd in 1875 benoemd tot hoofd anatomie van het college.

Zijn belangrijkste ontdekking kwam in 1878, toen hij de myelinescheden en de naar hem vernoemde insnoeringen van Ranvier ontdekte. Ander structuren die naar Ranvier vernoemd zijn zijn de Merkel-Ranvier cellen: melanocytachtige cellen in de basale laag van de epidermis die catecholaminekorrels bevatten; en de schijven van Ranvier, een bepaalde soort sensorische zenuwuiteinden. Ranvier richtte in 1897 samen met Édouard-Gérard Balbiani het wetenschappelijke tijdschrift "Archives d'Anatomie Microscopique" op.

Een aantal bekende studenten van Ranvier waren Ferdinand-Jean Darier, Justin Marie Jolly, Joaquín Albarrán, Luis Simarro Lacabra en Fredrik Georg Gade.

In 1900 ging hij met pensioen en trok hij zich terug naar zijn landgoed in Thélis. Ranvier overleed in 1922.



</doc>
<doc id="805159" url="https://nl.wikipedia.org/wiki?curid=805159" title="Therapeutisch paardrijden">
Therapeutisch paardrijden

Therapeutisch paardrijden of therapeutisch rijden (Engels: "equine-assisted therapy", EAT of "equine-assisted activity", EAA) is het therapeutisch en orthopedagogisch werken met het paard als partner, om mee te helpen aan een verbetering van de levenskwaliteit van kinderen en volwassenen met specifieke noden. Er wordt doelgericht gewerkt aan problemen van fysieke, psychische, orthopedagogische en sociale aard. De behandeling maakt deel uit van een breder revaliderend of therapeutisch behandelplan voor de cliënt.

Er zijn verschillende vormen van therapie met behulp van paarden, die echter alle onder therapeutisch paardrijden kunnen worden samengevat. Wereldwijd zijn er echter ook vele andere benamingen in gebruik. Enkele voorkomende termen zijn hippotherapie (therapeutisch paardrijden met lichamelijke behandeldoelen) en equitherapie (zowel psychische als lichamelijke behandeldoelen).

Er zijn diverse theoretische concepten gepubliceerd rond verschillende aspecten van het therapeutische en pedagogische uitwerking van het paard. Na verloop van tijd zijn de concepten door een intensieve uitwisseling naar elkaar toe gegroeid en gezamenlijk verder ontwikkeld. Het gangbare model werd ontwikkeld in Duitstalig Europa, maar ook in de Engelstalige landen hebben zich allerlei therapievormen ontwikkeld.

Het paard wordt in de behandeling gezien als medium binnen een therapeutisch proces. Het (leren) paardrijden is bij therapeutisch paardrijden niet het doel van de interventie, maar kan eruit volgen. De relatie mens-dier, de omgang en het contact met het paard, het berijden, de bewegingsimpulsen en de symboliek van het paard kunnen worden ingezet om de verschillende behandeldoelen te bereiken.

Verantwoorde therapeutische behandelingen met paarden voldoen aan een aantal voorwaarden:

De term equitherapie werd eind jaren 1980 in Nederland ingevoerd door Ulrike Thiel. Zij richtte in 1999 de Nederlandse Stichting Helpen met Paarden- Equitherapie (SHP-E(NL)) op om het concept van het therapeutisch paardrijden in Nederland te introduceren en te verspreiden, en om in de opleiding voor gekwalificeerde equitherapeuten te voorzien. De basis van equitherapie in zijn huidige vorm, is de afgelopen vijftig jaar grotendeels gelegd in Duitsland, Zwitserland en Oostenrijk, onder meer in het werk van Barbara Kluwer, Rebecca Stoffl, Ulrike Thiel e.a. en de uitgaven van het Duits Curatorium voor therapeutisch Rijden.

SHP-E(NL) biedt voor professionele hulpverleners een tweejarige opleiding tot Equitherapeut-E(NL) aan. Deze opleiding is een van de eerste in Europa die de functie van het paard in de therapie, en in het bijzonder de psychotherapie, modelmatig heeft omschreven.

Er bestaan op dit ogenblik geen officieel erkende opleidingen tot equitherapeut. De opleiding tot Equitherapeut-E(NL) is echter aan een certificering verbonden, waardoor aan cliënten, zorgverzekeraars en doorverwijzers kwaliteits- en veiligheidsgaranties worden geboden. De afgestudeerde die zich laat certificeren mag gebruikmaken van de titel Equitherapeut-E(NL) en het bijhorende Benelux-kwaliteitscertificaat. Daartoe onderschrijft hij ook de ethische code en de kwaliteitsrichtlijnen van SHP-E(NL).

De eerste geschreven bronnen over het genezend effect van paardrijden gaan terug tot Hippocrates van Kos, ca. 460 v.chr. Rond dezelfde tijd publiceerde Xenophon zijn boeken over het omgaan met en de opleiding van rijpaarden, die later de basis zouden vormen van de klassieke rijkunst. Hippocrates waardeerde in het rijden vooral de combinatie van ontspanning van de spieren en het bevorderen van een rechte lichaamshouding. Hij was ook de eerste die het genezend ritme van het rijden beschreef. Beide factoren spelen ook een belangrijke rol in het huidig therapeutisch rijden. Xenophon is belangrijk vanwege zijn verwijzingen naar de pedagogische werking die uitgaat van de omgang met het paard. Bovendien is de hippische basis van de equitherapie geënt op de klassieke rijcultuur.

In de late middeleeuwen en het begin van de renaissance werd ook verwezen naar het rijden in relatie tot zijn genezende of gezondheidsbevorderende werking door Hieronymus Mercurialis in zijn werk "De Arte Gymnastica". Vanaf de 16e eeuw werden overigens regelmatig vaststellingen genoteerd van geneesheren over de genezende werking van paardrijden.

Begin 20e eeuw publiceerde de arts R. Pieckenbach als eerste een verhandeling waarin het paardrijden op doktersvoorschrift werd aanbevolen: "Der Einfluss des Reitsports auf den Menschlichen Organismus" (1909). De genezing van de Deense dressuuramazone Lies Hartel in de jaren 1950, die door polio getroffen werd en met de hulp van het paard revalideerde en vervolgens opnieuw spectaculaire sportprestaties neerzette, was een belangrijk ijkpunt. Er volgde in de jaren 1970 een echte hype in het therapeutisch paardrijden, in de psychosomatische geneeskunde, de (jeugd)psychiatrie en de psychotherapie. In de jaren 1980 verschenen er zo'n 500 Duitstalige publicaties over de meest uiteenlopende aspecten van het therapeutisch rijden.

De belangrijkste kritiek op therapie met paarden, waaronder equitherapie, is dat de effecten onvoldoende zijn aangetoond en de visies niet wetenschappelijk onderbouwd zijn. De beschrijvingen en onderzoeken zijn gedaan door zeer enthousiaste aanhangers en paardenliefhebbers, maar de theorieën (bijvoorbeeld over regressie) zijn dikwijls achterhaald of gebaseerd op intuïtie. Dit geldt voor de meeste therapieën met dieren. Specifiek voor hippotherapie geldt dat geen enkele vorm voldoende is onderzocht: de proefgroepen zijn klein en controlegroepen ontbreken bijna steeds. Voor geen enkele indicatie is het effect voldoende aangetoond.





</doc>
<doc id="805184" url="https://nl.wikipedia.org/wiki?curid=805184" title="Postencefalitisch syndroom">
Postencefalitisch syndroom

Postencefalitisch syndroom is een psychische aandoening die zich kenmerkt door gedragsveranderingen na virale of bacteriële hersenontsteking. Tot de symptomen behoren malaise, apathie of avolitie en prikkelbaarheid, er kunnen veranderingen optreden in het eet-, slaap- of seksueel gedrag en de patiënt kan problemen krijgen met het sociaal inzicht. Ook kunnen er klachten van neurologische aard zijn, zoals verlamming, afasie en doofheid.

De symptomen verschillen van persoon tot persoon en zijn ook afhankelijk van het soort infectie en de leeftijd van de patiënt. Er bestaan symptomatische overeenkomsten met organische persoonlijkheidsstoornissen. Het wezenlijke verschil is dat bij postencefalitisch syndroom de symptomen reversibel (omkeerbaar) zijn.


</doc>
<doc id="805315" url="https://nl.wikipedia.org/wiki?curid=805315" title="Flegmone">
Flegmone

Een flegmone is een acute etterige infectieuze ontsteking die zich steeds verder uitbreidt via weefselspleten tussen spieren, pezen en dergelijke, onder het niveau van de huid. Er kan zich pus ontwikkelen, hetgeen van buitenaf niet te zien is, maar soms wel te voelen. Patiënten met deze aandoening zijn vaak acuut ziek en de ontsteking kan zeer snel voortschrijden. 

Een gevreesde vorm van flegmone is het beruchte gasgangreen.

Een flegmone kan door verschillende bacteriën worden veroorzaakt. Soms begint het met een relatief kleine verwonding door bijvoorbeeld een splinter.

Fijt is een andere aandoening die kan leiden tot een flegmone wanneer deze slecht wordt verzorgd.

Een flegmone wordt behandeld door de etter via een snee in de huid weg te laten vloeien en door het (intraveneus) toedienen van antibiotica. Vaak zal hiervoor opname in het ziekenhuis nodig zijn. 


</doc>
<doc id="805966" url="https://nl.wikipedia.org/wiki?curid=805966" title="Microlarynxchirurgie">
Microlarynxchirurgie

Microlarynxchirurgie is chirurgie aan de stembanden. Met speciaal instrumentarium zoals een laryngoscoop en paktangen werkt de kno-arts in het gebied van de larynx. Soms wordt ook laser gebruikt. Tijdens deze ingreep onder algehele anesthesie ofwel narcose wordt een patiënt beademd met zuurstof.

Het betreft ingrepen waarbij tumoren in het gebied van de ingang van de luchtpijp of bij de strotteklep (epiglottis) worden behandeld of gediagnosticeerd. In dat laatste geval worden biopten (kleine hapjes weefsel) genomen voor pathologisch anatomisch onderzoek. Verder kan een stembandpoliep of zangersknobbeltje(s) worden behandeld. Bij de behandeling kan eventueel laser worden gebruikt. Meestal is dit een Koolstofdioxidelaser.

Naast bloedingen als belangrijkste probleem van deze chirurgie kan het ook lastig zijn de beademingsbuis te plaatsen door de anesthesioloog. Bij gebruik van laser of coagulatie-apparatuur (om bloedingen te stelpen) mag het zuurstofgehalte van de beademingslucht niet te hoog zijn (maximaal 30%) om brand te voorkomen. Omdat de buis waar de kno-arts door opereert via de mond langs de tanden wordt ingebracht, bestaat het risico op tandschade.

De anesthesioloog plaatst een speciaal buisje - een endotracheale_tube - voor de ademhaling in de luchtpijp. Er zijn meerdere soorten buisjes, zoals High Frequency Catheters en Microlarynxkatheters/tubes. Bij de High Frequency Catheters wordt een snelle beademing toegepast ('hoog frequent'), vanwege de erg kleine doorsnede van het buisje. Dit buisje is dun, om de kno-arts ook een stuk werkgebied te kunnen verschaffen.


</doc>
<doc id="806555" url="https://nl.wikipedia.org/wiki?curid=806555" title="Marc Van Ranst">
Marc Van Ranst

Marc Van Ranst (Bornem, 20 juni 1965) is een Belgische hoogleraar virologie, epidemiologie en bio-informatica aan de Katholieke Universiteit Leuven.

Hij studeerde geneeskunde aan diezelfde universiteit, om nadien te gaan werken en studeren aan het Albert Einstein College of Medicin in New York. In 1994 promoveerde hij in de virologie en in 1998 in de klinische biologie.

Sinds april 2009 verscheen Van Ranst uitgebreid in de media in artikelen met betrekking tot de Mexicaanse griep. Door zijn plotse bekendheid werd hij ook gevraagd voor het tv-programma De Slimste Mens ter Wereld, waaraan hij deelnam in de uitzending van dinsdag 29 december 2009, maar direct strandde.

Van Ranst schrijft sinds 2014 in de sociale en publieke media geregeld opiniestukken over maatschappelijke problemen, waarin hij vooral van leer trekt tegen in zijn ogen extreemrechtse standpunten. In die hoedanigheid geeft hij geregeld kritiek op de meningen van met name N-VA.

Op 1 mei 2007 werd Van Ranst door de regering benoemd tot interministerieel commissaris om België voor te bereiden op een volgende griepepidemie. 

Voor zijn aanpak van de griepepidemie in 2009 kreeg hij kritiek van het Syndicaat Vlaamse Huisartsen die hem verweten slecht te communiceren met de apothekers en verwarring te zaaien bij het volk. Bovendien zei Van Ranst dat huisartsen zich verrijkten met de manier waarop de organisatie van de vaccinatie was gebaseerd. Deze uitspraak plus de miscommunicatie zorgden ervoor dat de Belgische Vereniging van Artsensyndicaten zijn ontslag eisten. Hier werd geen gehoor aan gegeven: minister van Volksgezondheid Laurette Onkelinx bevestigde haar vertrouwen in Van Ranst, maar riep hem ook tot de orde.

Hij kreeg ook kritiek van Michel D'Hooghe nadat Van Ranst zijn ongenoegen uitte over enkele Belgische voetbalploegen. Die hadden hun spelers ingeënt tegen de Mexicaanse griep, hoewel het vaccin alleen voor risicoberoepen en -patiënten bestemd was. D'Hooghe meende dat de inenting toch nodig was voor voetballers, omdat die vaak reizen.


</doc>
<doc id="806828" url="https://nl.wikipedia.org/wiki?curid=806828" title="Primordiale dwerggroei">
Primordiale dwerggroei

Primordiale dwerggroei is een zeer zeldzame vorm van dwerggroei die wordt gekenmerkt door een kleine gestalte met overigens de juiste verhoudingen van ledematen in vergelijking met de rest van het lichaam, dit in tegenstelling tot achondroplasten bij wie de ledematen in verhouding qua grootte vaak afwijken van de romp en het hoofd.

De vijf subtypen van primordiale dwerggroei zijn de meest extreme vormen van de ongeveer 200 soorten dwerggroei. De medische wetenschap veronderstelt dat er in de hele wereldgeschiedenis waarschijnlijk maar 100 mensen hebben geleefd, lijdend aan primordiale dwerggroei. Al is dit aantal controversieel daar andere bronnen spreken over alleen al 100 primordiale dwergen in Noord-Amerika. Exacte cijfers zijn nochtans niet voorhanden. De algehele levensverwachting van mensen met PD is 30 jaar.

Omdat primordiale dwerggroei een zeer zeldzame afwijking is, zijn foutieve diagnoses vrij gewoon. Omdat kinderen met PD niet groeien zoals andere kinderen, gaat men vaak in eerste instantie uit van slechte voeding, een metabolische of een digestieve afwijking. De correcte diagnose wordt vaak niet gesteld voordat het kind 5 jaar is geworden en het duidelijk is geworden dat het om een kind gaat met een ernstige vorm van dwerggroei.

De oorzaak van primordiale dwerggroei is nog niet bekend en er is ook nog geen effectieve behandeling voor de afwijking. Het uitblijven van lichaamsgroei is in ieder geval niet te wijten aan een tekort aan groeihormoon, zoals bij hypopituitaire dwerggroei. Het toedienen van groeihormonen heeft derhalve weinig of geen effect op de groei van mensen die lijden aan PD.

Er zijn veel subtypen van primordiale dwerggroei. Enkele van deze subtypen zijn:


Volgende gegevens zijn of werden erkend door Guinness World Records: 



</doc>
<doc id="806888" url="https://nl.wikipedia.org/wiki?curid=806888" title="Falurood">
Falurood

Falurood (Zweeds: "faluröd") een meer specifieke aanduiding van Zweeds rood is de kleur van een pigment dat wordt toegepast in verf die heel vaak op huizen in Zweden te vinden is. De naam komt van de typische kleur in de kopermijnen bij de Zweedse stad Falun. De kleur wordt vaak omschreven als een vorm van donkerrood en heeft een bijzondere uitstraling (zogenaamde changeant effect) bij variërende lichtinval. De zogenaamde Zweeds "slamfärg" of Zweeds "rödfärg" wordt traditioneel gebruik voor hout omdat het erts nog andere conserverende componenten bezit.

De kleur wordt bijzonder veel gebruikt in Zweden en ook in Finland en Noorwegen waarbij de kleur licht varieert doordat de brandtechniek iets is gewijzigd of andere pigmentgrondstoffen zijn gebruikt. In Noorwegen is het rood iets feller, in Finland iets meer oranje. Het Finse woord voor deze verf is Punamulta (rode modder) of Punamaali (rode verf). Ook in Noord Duitsland waar Zweden lange tijd Voor-Pommeren (Stralsund) bezat en de Baltische staten die vanouds onder Zweedse invloed stonden, komt de kleur veel voor. 

Al sinds 1255 wordt dit pigment gewonnen uit ertsafval (Zweeds: "slam") en gebruikt in Dalarna. In de 16e eeuw werd de kleur gebruikt om huizen mee te verven doordat koning Johan III van Zweden deze mode introduceerde, eerst alleen bij de rijken, maar pas vanaf 1800 sloeg de kleur ook aan bij de armen (vooral op het platteland) ook vanwege de lage kosten. Mensen met geld gingen andere kleuren gebruiken bijvoorbeeld wit. Het rood komt van het fijngemalen afvalerts dat eerst is gebrand. De rode kleur is een vorm van ijzeroxide en is verwant aan onder andere sienna (gebrande sienna) en zogenaamd engels rood. Hoewel walvisbloed ongetwijfeld ook gebruikt is als verdikkingsmiddel is de oorsprong van de kleur door deze toevoeging onjuist.


</doc>
<doc id="806903" url="https://nl.wikipedia.org/wiki?curid=806903" title="François-Joseph Lestiboudois">
François-Joseph Lestiboudois

François-Joseph Lestiboudois (? 1759 - Rijsel 1815) was een Franse geneesheer en botanicus. 

François-Joseph Lestiboudois was de zoon van de Rijselse geneesheer en hoofdapotheker van het Franse leger Jean-Baptiste Lestiboudois (1715-1804), vanaf 1770 hoogleraar botanica in Rijsel en medepromotor in Frankrijk, samen met Antoine-Augustin Parmentier (1737-1813), van de aardappel die al méér dan een eeuw in West-Vlaanderen was ingeburgerd maar slechts moeizaam en laat de zuidergrens overstak. 

In 1781 publiceerde de in Rijsel hoogleraar in de botanica geworden François-Joseph Lestiboudois zijn "Botanographie Belgique, ou méthode pour connaître facilement toutes les plantes qui croissent naturellement ou que l’on cultive dans les provinces septentrionales de la France". Het boek bevatte de beschrijving van de verschillende botanische systemen en van de gecultiveerde planten in Noord-Frankrijk en de Zuidelijke Nederlanden, een woordenboek en 23 synoptische tabellen. Er kwam een tweede uitgave in 1799.

De zoon van François-Joseph, Gaspard Thémistocle Lestiboudois (Rijsel 12 augustus 1797 - Parijs 22 november 1876), eveneens hoogleraar botanica in Rijsel, publiceerde een volledig herwerkte uitgave in 1827.




</doc>
<doc id="806966" url="https://nl.wikipedia.org/wiki?curid=806966" title="Reinhold Ebertin">
Reinhold Ebertin

Reinhold Ebertin (16 januari 1901 - 14 maart 1988) was een Duitse astroloog. 
Reinhold Ebertin was een zoon van de astrologe Elsbeth Ebertin. Aanvankelijk werkte Ebertin volgens de methode van de Hamburger Schule. 
Vanaf de jaren dertig van de twintigste eeuw ontwikkelde hij een eigen systeem dat bekend werd als Kosmobiologie.
Deze stroming was met name in Duitsland erg populair.
Ebertin schreef een groot aantal boeken. Zijn "Kombination der Gestirneinflüsse" (vaak afgekort tot KdG) is een standaardwerk van de Kosmobiologie.

Ebertin streefde ernaar een methodische grondslag te bieden voor de astrologie. Tussen zijn methode (De Kosmobiologie) en de klassieke astrologie bestaan grote verschillen.

Ebertins wetenschappelijk bedoelde benadering van astrologie kenmerkt zich door het gebruik van de zogenaamde "midpunten" in de horoscoop, waarmee hij het werk van Alfred Witte van de Hamburger Schule navolgde. Deze had al in 1928 een boek gepubliceerd met de titel 'Regelwerk für Planetenbilder', waarin hij deze techniek beschreef. Midpunten zijn eigenlijk wiskundige berekeningen van posities die je verkrijgt bij het optellen en aftrekken van twee of meerdere planeten in de horoscoop. Zo zal het midpunt van Mars op 20 graden Ram en Venus op 20 graden Weegschaal precies in het 'midden' vallen, dat wil zeggen op 20 graden Kreeft en op 20 graden Steenbok. Speciaal voor deze techniek ontwikkelde Ebertin zijn horoscoopwielen van onder meer 90 graden (meest gebruikt). Op die manier is snel af te lezen welke 'planetenclusters' er samenwerken. Behalve dat 90 graden wiel waren er ook andere hulpmiddelen zoals het 45 graden wiel en soortgelijke, waarbij telkens andere 'harmonics' werden gevisualiseerd. Na de dood van Witte maakte Ebertin gebruik van diens uitgebreide experimenteel onderzoek en breidde het systeem verder uit en hij werd ook een van de meest vooraanstaande promotors voor astrologische research op basis van statistieken. Zijn astrologische technieken wendde hij in de eerste plaats voorspellend aan, en verder hield hij zich ook intensief bezig met medische astrologie.




</doc>
<doc id="808245" url="https://nl.wikipedia.org/wiki?curid=808245" title="Ketoacidose">
Ketoacidose

Ketoacidose is een bijzondere vorm van acidose die kan optreden bij mensen met diabetes mellitus ofwel suikerziekte. In geval van ketoacidose is er sprake van ophoping van ketolichamen (acetoacetaat, aceton en bèta-hydroxybutyraat) in het bloed dat daardoor zuur wordt.

Het lichaam heeft insuline nodig om glucose op te nemen uit het bloed. Insuline zorgt ervoor dat glucose kan worden opgenomen in de lever en spieren waar het omgezet wordt in glycogeen. Bij patiënten met diabetes mellitus type I is er geen of onvoldoende insuline aanwezig.
Dat heeft tot gevolg dat het lichaam, ondanks een hoge glucosevoorraad in het bloed, toch die glucose niet kan gebruiken voor de energievoorziening.
Er wordt dan overgeschakeld op de verbranding van vetten, ketose genaamd. Voor deze vetverbranding zijn coenzym A-moleculen nodig. Deze coenzym A-moleculen worden gevormd uit glucose. Echter, omdat het lichaam nu geen glucose kan gebruiken, moet worden overgegaan tot het afbreken van eiwitten om deze coenzym A-moleculen te vormen. Het afbreken van eiwitten (onder andere gevonden in spieren) leidt tot verzuring. Verder worden bij de vetverbranding uit de lichaamsvetten ketonen gevormd voor energie. Deze ketonen komen terecht in de bloedbaan. Normaliter zijn de ketonen zelf niet gevaarlijk en brandstof voor de vetverbranding; echter, omdat er wat glucose nodig is voor de vetverbranding en deze door het insulinetekort niet in de cellen zit, worden de ketonen nu niet verbrand en hopen de ketonen op. Doordat ketonen zuur zijn verzuurt het bloed en ontstaat er een acidose.

De symptomen van ketoacidose zijn, naast die van een hyperglykemie zoals veel drinken, veel plassen en moeheid, ook misselijkheid. Door de hoge concentraties van ketonen komen deze ketonen in de urine terecht en is er sprake van ketonurie. Daarnaast worden er ook ketonen verloren bij het uitademen wat merkbaar is doordat de adem ruikt naar appeltjes of naar aceton (afhankelijk van de soort ketonen). Als de ketoacidose te lang duurt, kan de patiënt gaan braken. Als dat eenmaal gebeurt, is de kans dat de bloedsuikers verder ontregelen zo groot dat direct een arts moet worden geraadpleegd. Dit is ook een indicatie voor een acute ziekenhuisopname, zeker indien het jonge kinderen betreft.

Of er sprake is van een ketogene toestand kan tegenwoordig door de patiënt zelf worden gesteld met geschikte zelfcontrole-meetapparatuur.
Er zijn recent meters op de markt gekomen die zowel bloedsuikers als ketonen kunnen meten. Daarnaast zijn er strips die in de urine gedoopt worden en door verkleuring een indicatie geven van de aanwezigheid van ketonen. Deze methode is echter veel minder nauwkeurig, maar als de strip ketonen detecteert moet daar evengoed naar gehandeld worden.

Als bij het meten de bloedsuikers te hoog zijn en er sprake is van een hoog gehalte van ketonen dan is dat een zeer sterke aanwijzing dat de voorradige glucose niet wordt verbrand en het lichaam daarom noodgedwongen tot vetverbranding is overgegaan. Als er zowel te hoge bloedsuikers als een grote hoeveelheid ketonen aan te tonen zijn is er sprake van ketoacidose.

In het algemeen geldt: ketonenconcentratie kleiner dan 1,0 mmol/l is goed, bij een waarde hoger dan 1,0 moet direct een arts worden geraadpleegd. Voor patiënten die bekend zijn met diabetes is vaak een protocol vastgesteld hoe te handelen bij ketoacidose; hierin kan bijvoorbeeld staan dat bij een hoge bloedsuikerspiegel in combinatie met ketonen (dit begint vanaf 17 mmol/l) eerst met verhoogde insuline-doses thuis kan worden behandeld. 

Als er ook neurologische verschijnselen zijn (afwezigheid, verminderd bewustzijn etc) is directe medische hulp van van groot belang, omdat in dat geval hersenoedeem aanwezig kan zijn. Door deze complicatie is ketoacidose de belangrijkste doodsoorzaak onder kinderen en tieners met diabetes.

De behandeling zal bij diabetespatiënten altijd starten door de toediening van insuline, liefst ultra-kortwerkende omdat deze niet alleen kort, maar ook zeer snel werkt. Vrijwel altijd zal hierdoor bloedsuikerwaarde dalen en de koolhydratenverbranding weer op gang komen en de ketonen verbruikt kunnen worden waardoor de concentratie ketonen daalt.

Als er ook braken optreedt, zal getracht worden met ORS (eventueel via een voedingssonde door de neus) en een insuline-infuus (als de patiënt al een insulinepomp heeft, kan deze worden gebruikt) de bloedsuikers te normaliseren. Lukt dat niet dan wordt behalve het insuline-infuus ook een glucose-infuus aangesloten.

Als de bloedsuikers genormaliseerd zijn, wordt weer overgegaan op de normale behandeling van de diabetes. De misselijkheid en de eventuele neiging tot braken zullen dan zijn verdwenen.


</doc>
<doc id="808534" url="https://nl.wikipedia.org/wiki?curid=808534" title="Actief luisteren">
Actief luisteren

Actief luisteren is een term uit de klinische psychologie, later toegepast op de communicatiewetenschap. Bij het actief luisteren gaat de luisteraar expliciet na of hij de boodschap (inhoud én gevoel) van de spreker begrepen heeft. Het doel van actief luisteren is wederzijds contact te verbeteren. Vooral het gevoel echt begrepen te worden, zonder meteen beoordeeld te worden is belangrijk. De Amerikaanse psycholoog Carl Rogers heeft het "actief luisteren" voor het eerst als techniek beschreven als onderdeel van de cliëntgerichte psychotherapie.

"Actief luisteren" is een gestructureerde manier van luisteren en reageren en legt de aandacht op de spreker. Hierbij is het belangrijk het eigen referentiekader en de daarbij behorende oordelen uit te schakelen en het gedrag en de lichaamstaal te observeren. Na het gezegde kan de luisteraar de woorden van de spreker parafraseren, maar ook eenvoudigweg noemen wat gezegd is. De luisteraar hoeft het niet eens te zijn met de spreker. In emotioneel geladen communicatie kan de actieve luisteraar zich richten op de gevoelens, door bijvoorbeeld de onderliggende emotie te beschrijven ("je lijkt kwaad van binnen" of "je lijkt gefrustreerd te zijn") en blijft bijvoorbeeld een letterlijke herhaling of parafrase achterwege.

Mensen in een conflict spreken elkaar vaak tegen, waarbij de geldigheid van de stellingname van de ander ontkend wordt. Hierdoor raakt iemand in het defensief en valt bijvoorbeeld fel uit of trekt zich terug. Andersom, kan iemand vernemen dat de andere het gedeeltelijk begrijpt en kan er een sfeer ontstaan, waarin de mogelijkheid van samenwerking en het oplossen van het conflict vergroot wordt.

"Actief luisteren" wordt in verschillende situaties gebruikt, zoals bij personeelsgesprekken, counseling, in interviews, maar ook in allerlei andere settings waar begrip opgebouwd moet worden. Voordelen van "actief luisteren" zijn dat mensen meer voor andere meningen openstaan, misverstanden uit de weg gaan, conflicten oplossen en vertrouwen opbouwen.

"Actief luisteren" is een van de belangrijkste onderdelen geworden in de opvoedings- en communicatiemethode van de Amerikaans klinisch psycholoog Dr. Thomas Gordon (leerling, later collega van Carl Rogers), die hij vanaf 1962 ontwikkelde. 





</doc>
<doc id="809227" url="https://nl.wikipedia.org/wiki?curid=809227" title="Maasstad Ziekenhuis">
Maasstad Ziekenhuis

Het Maasstad Ziekenhuis is de nieuwe naam van de gefuseerde ziekenhuizen Zuiderziekenhuis en Sint Clara Ziekenhuis in Rotterdam-Zuid. Het Maasstad Ziekenhuis is sinds 17 mei 2011 gehuisvest op een nieuwe locatie nabij station Lombardijen.

In 2005 bezochten een kleine 400.000 patiënten de poliklinieken en had het ziekenhuis, dat toen werkte onder de naam MCRZ, ongeveer 3500 mensen in dienst. Het aantal patiënten van het Clara en het Zuider bij elkaar opgeteld maakt het Maasstad Ziekenhuis tot een van de grootste niet-academische ziekenhuizen in Nederland.

Op 1 januari 2000 zijn twee ziekenhuizen in Rotterdam-Zuid, het Zuiderziekenhuis en het Sint Clara Ziekenhuis gefuseerd tot Medisch Centrum Rijnmond-Zuid (MCRZ). In juni 2006 is gestart met de bouw van een nieuw ziekenhuis nabij het station Lombardijen, 12 oktober 2007 is de eerste paal geslagen en 24 oktober 2008 is het hoogste punt bereikt. Het ziekenhuis werd op 1 maart 2011 geopend. Ondanks de nieuwbouwplannen is er sinds de fusie veel verbouwd en zijn afdelingen samengevoegd en afdelingen van het ene naar het andere ziekenhuis verplaatst.

Op 1 september 2008 is de naam van het MCRZ gewijzigd in "Maasstad Ziekenhuis". In eerste instantie zou de nieuwe naam "Ziekenhuis Rotterdam" gaan luiden maar hiertegen werd met succes bezwaar gemaakt door andere Rotterdamse ziekenhuizen.

Wat er op de plaats van de oude locaties zal komen, is nog niet bekend.

In 2011 kwam het ziekenhuis negatief in het nieuws vanwege een daar heersende resistente ziekenhuisbacterie, Klebsiella pneumoniae. De Inspectie voor de Gezondheidszorg stelde het ziekenhuis op 21 juli 2011 per direct voor 2 maanden onder verscherpt toezicht. Peter Weeda volgde als interim-bestuurder directeur Paul Smits op, die zelf ontslag had genomen. Over zijn ontslagvergoeding van 236.000 euro ontstond veel politieke en maatschappelijke beroering. Op 2 november 2011 noemde de IGZ in haar rapport de omvang,duur en ernst van de uitbraak vermijdbaar.
Per 1 januari 2012 werd Anton Westerlaken voorzitter van de raad van bestuur (RvB) van het Maasstad Ziekenhuis. Op 25 januari 2012 besloot de IGZ de verantwoordelijke microbiologen voor de medische tuchtrechter te dagen. Drie microbiologen van het ziekenhuis kregen bij de tuchtrechter in mei 2013 een berisping.

Op 13 september 2011 had de raad van toezicht van het ziekenhuis een onafhankelijke commissie onder leiding van professor Wolter Lemstra ingesteld, die de uitbraak van de Klebsiellabacterie ging onderzoeken. Op 29 maart 2012 maakte de commissie-Lemstra zijn conclusies openbaar. Het Maasstad Ziekenhuis heeft volgens de commissie collectief gefaald rond de uitbraak van de multiresistente Klebsiella-bacterie in 2010 en 2011. "Van meet af aan is op cruciale momenten verzuimd de juiste acties te ondernemen om de uitbraak in te dammen", schrijft de commissie in het rapport ‘Oog voor het onzichtbare’.

Drie mensen zijn zeer waarschijnlijk overleden aan een infectie veroorzaakt door de bacterie, die voor vrijwel alle antibiotica ongevoelig is. Bij tien sterfgevallen valt niet uit te sluiten dat de bacterie de doodsoorzaak was. De commissie doet in haar rapport een reeks aanbevelingen.



</doc>
<doc id="809513" url="https://nl.wikipedia.org/wiki?curid=809513" title="Heterothallie">
Heterothallie

Heterothallische organismen komen voor bij schimmels en oömyceten. Deze organismen kunnen zich niet zelfbevruchten, maar zijn aangewezen op een genetisch andere partner. Ook moeten de paringstypen verschillend zijn, waarbij er meer dan twee paringstypen aanwezig kunnen zijn.

Na de paring van twee verschillende hyfen ontstaat een gametangium, waarin de gameten gevormd worden.

Na bevruchting van een oögonium van bijvoorbeeld het type A1 met een antheridium van bijvoorbeeld het type A2 worden oösporen gevormd.


</doc>
<doc id="809733" url="https://nl.wikipedia.org/wiki?curid=809733" title="Gametangium">
Gametangium

Een gametangium (meervoud: gametangia) is een orgaan of cel, waarin gameten gevormd worden. Gametangia komen voor bij vele meercellige protisten, algen, schimmels en bij de gametofyten van planten. Een gametangium is haploïde. Gametangia kunnen alleenstaand zijn, of gegroepeerd op gespecialiseerde takjes: androecia met antheridia, gynoecia met archegonia of gemengde

De volgende typen gametangia worden, afhankelijk van het type gameet dat in een gametangium gevormd wordt, onderscheiden.

Vrouwelijke gametangia worden afhankelijk van het organisme "archegonia", ascogonia of oögonia genoemd. Ze vormen de eicellen en in een archegonium vindt tevens de bevruchting plaats. Archegonia komen algemeen voor bij schimmels, oömyceten, algen, primitieve planten en naaktzadigen. Bij de bedektzadigen (bloemplanten) is het gametangium vervangen door de embryozak in de zaadknop.

De mannelijke gametangia worden meestal antheridia genoemd. Ze vormen de zaadcellen, die meestal voor bevruchting worden vrijgelaten. Antheridia vormen onbeweeglijke zaadcellen (spermatia), die spermatangia worden genoemd. Bij sommige antheridia, zoals die bij de oömyceten komen de zaadcellen niet vrij. Deze antheridia zijn meerkernig en wordt een syncytium genoemd. De bevruchting vindt hier plaats via kiembuizen. Antheridia komen gewoonlijk voor in de gametofyten van "lagere" planten, zoals mossen, varens, palmvarens en de Japanse notenboom (van het verder uitgestorven geslacht ginkgo). Bij de "hogere" planten, zoals coniferen en bedektzadigen zijn ze vervangen door stuifmeelkorrels.

Bij isogamie zijn de vrouwelijke en de mannelijke gameten niet van elkaar te onderscheiden. Zo maken bijvoorbeeld bij de lagere schimmels twee gametangia (cellen aan het eind van de hyfen) contact met elkaar en fuseren ze in een zygospore.


</doc>
<doc id="809865" url="https://nl.wikipedia.org/wiki?curid=809865" title="Stuart Hameroff">
Stuart Hameroff

Stuart Hameroff (Buffalo (New York), 1947) is een Amerikaanse anesthesioloog die onder andere, samen met Roger Penrose, de "Orchestrated Objective Reduction" (Orch-OR) bewustzijnstheorie ontwikkelde.



</doc>
<doc id="809959" url="https://nl.wikipedia.org/wiki?curid=809959" title="Antheridium">
Antheridium

Een antheridium (meervoud: antheridia) is een haploïde structuur of orgaan, dat mannelijke gameten, "antherozoïden" of zaadcellen, produceert. Een antheridium wordt gevormd tijdens de gametofytfase van "lagere planten", zoals mossen, varens en primitieve vaatplanten (Psilotales). Vele algen, palmvarens, sommige schimmels, waterschimmels (oömyceten) en de Japanse notenboom (van het verder uitgestorven geslacht ginkgo) vormen ook antheridia.

Een antheridium bestaat uit steriele cellen en spermatogeen weefsel. De steriele cellen zorgen voor versteviging of bescherming van het spermatogeen weefsel. De spermatogene cellen produceren door mitotische celdeling de spermatiden (zaadcellen). Bij de lagere schimmels ontstaat het antheridium aan de top van een antheridiofoor, een stengelachtige structuur.

Bij vele naaktzadigen en alle bedektzadigen is de mannelijke gametofyt gereduceerd tot een stuifmeelkorrel en de antheridia tot een enkele generatieve cel binnenin de stuifmeelkorrel. Na de bestuiving deelt de generatieve cel en vormt daarbij twee spermacellen.

Bij mossen spreekt men van androecium als de antheridia bij elkaar staan geplaatst.



</doc>
<doc id="809972" url="https://nl.wikipedia.org/wiki?curid=809972" title="John Eccles">
John Eccles

John Carew Eccles (Melbourne (Australië), 27 januari 1903 – Locarno (Zwitserland), 2 mei 1997) was een Australische neurofysioloog die in 1963 de Nobelprijs voor medicijnen kreeg vanwege zijn onderzoek betreffende synapsen.

Eccles werd in Melbourne geboren als zoon van William James Eccles (leraar) en Mary Carew (lerares). Hij bezocht de Melbourne middelbare school en studeerde af aan de Melbourne universiteit in 1925. Hij ging met een Rhodesbeurs onder Charles Scott Sherrington studeren aan de Oxford universiteit, waar hij in 1929 zijn doctoraal in de filosofie behaalde. In 1937 keerde Eccles terug naar Australië waar hij gedurende de Tweede Wereldoorlog in het leger diende. Van 1952 tot 1962 was hij verbonden aan de Australische Nationale Universiteit. In 1963 won hij de Nobelprijs en in 1966 verhuisde hij naar de Verenigde Staten en werkte aan de universiteit van Buffalo tot zijn pensioen in 1975. Daarna vertrok hij naar Zwitserland waar hij in 1997 overleed.

Eccles werk betrof vooral het onderzoek naar neuronen, synapsen en neurotransmitters waarin hij belangrijke ontdekkingen deed. Een belangrijke vondst was dat bij de overdacht van signalen tussen zenuwcellen zowel stimulerende als remmende synapsen voorkomen. In Groot-Brittannië werkte hij nauw samen met de bijna 70 jaar oude Sherrington op enkele van zijn belangrijkste onderzoeken. Samen bestudeerden ze de factoren die verantwoordelijk zijn voor inhibiting van een neuron. Ook onderzochten ze wat ze de 'motoreenheid' noemden, een zenuwcel die de beweging van vele spiervezels coördineert. Voor zijn werk over neurale excitatie en inhibitatie ontving Eccles in 1929 zijn doctoraat.

Na zijn promotie zette hij zijn onderzoek naar zenuwcellen voort, aanvankelijk in Engeland aan het Magdalen College, later in Australië waar hij de leiding kreeg over het "Kanematsu Memorial Institute of Pathology" in Sidney. Onder zijn leiding werd het Kanematsu eind jaren 1930 en begin jaren 1940 een belangrijk centrum voor de studie van de neurofysiologie. Samen met Bernard Katz, Stephen Kuffler en anderen voerde Eccles onderzoek uit naar de activiteit van zenuw- en spiercellen in katten en kikkers, met name naar de wijze waarop zenuwcellen communiceren met spier- en motorcellen. Hij was religieus en een aanhanger van de dualistische gedachte aangaande bewustzijn.

Twee moderne wetenschappers die een dualistische theorie over het bewustzijn hebben ontwikkeld zijn John Eccles en de Australische filosoof David Chalmers.
Beiden neigen ze ernaar zich buiten de grenzen van het wetenschappelijk aanvaardbare te bewegen. Verder in deze richting kan ook de meer recente theorie worden gesitueerd van de "morfogenetische velden" van Rupert Sheldrake.

In 1938 trad Eccles in het huwelijk met de Nieuw-Zeelandse Irene Francis Miller, welke in 1968 eindigde in een scheiding. Uit het huwelijk werden vier zonen en vijf dochters geboren. Een van die dochters, Rosamond, behaalde een doctoraat en assisteerde haar vader bij diens onderzoek. Na zijn scheiding hertrouwde hij in 1968 de Tsjech-Slowaakse neurofysioloog Helena Tabarikova, die na hun huwelijk ook zijn partner werd op wetenschappelijk gebied.

Eccles schreef een twintigtal boeken en vele artikelen: Een selectie:




</doc>
<doc id="810120" url="https://nl.wikipedia.org/wiki?curid=810120" title="Massage">
Massage

Massage is de praktijk van het toepassen van gestructureerde of ongestructureerde druk, spanning, beweging, of trilling – manueel of met mechanische hulp – op de zachte weefsels van het lichaam, met inbegrip van de huid, spieren, bindweefsel, pezen, ligamenten, gewrichten, lymfevaten, organen van het maag-darmstelsel en reproductief systeem, ter verhoging van enigerlei aspect van het welzijn van de massee (dat is: degene die wordt gemasseerd). Dit kan met of zonder massageolie worden gedaan.

De context van een massage kan variëren van informeel en amateuristisch tot sterk gereglementeerd professioneel. In een professionele context ligt degene die gemasseerd wordt gewoonlijk op een massagetafel of op een mat op de vloer, of men zit op een massagestoel.

Het geven van een massage kan vanuit twee geheel verschillende invalshoeken gebeuren:

Doel van een massage kan zijn gelegen in het bestrijden van klachten of symptomen, hetzij lichamelijke, hetzij geestelijk/emotionele.

Evenwel hoeft van klachten/symptomen geen sprake te zijn. Massage kan (afhankelijk van de massee) ook op andere aspecten van zijn/haar welzijn gericht zijn. Daarbij kan men bijvoorbeeld denken aan rust en ontspanning, aan verwenning en genieten, aan het lenigen van aanrakingsarmoede, of simpelweg aan een aangename tijdspassering. Uiteenlopende wensen of behoeften die bij de betrokkene leven, kunnen aanleiding zijn voor een massage.

Naast de methoden en technieken (die tussen de diverse soorten massage sterk uiteenlopen) is het aspect "warmte" betrekkelijk universeel. Daarbij kan men denken aan de volgende vereisten:

In sommige gevallen is het onverstandig om voluit te masseren (contra-indicaties). Dat wil niet zeggen dat massage in die situaties volledig taboe is. Afhankelijk van de aandoening zijn sommige massagehandelingen toch mogelijk, of zelfs heilzaam. Zie de nuanceringen die hieronder zijn genoteerd.
Er zijn uiteenlopende soorten massage. Onderstaande lijst is een eerste inventarisatie. De hier opgesomde benamingen zijn niet altijd nevenschikkend aan elkaar. We vinden hier onder meer:
Op een gegeven massage kunnen dus meerdere benamingen van toepassing zijn – voorbeeld: een Ontspanningsmassage kan worden gegeven met technieken uit de Zweedse massage.

Vele massagesoorten claimen direkt of indirekt positieve effecten, sommige zelfs gezondheidseffecten. De wetenschappelijke basis hiervoor is doorgaans zeer dun of ontbreekt geheel.

Een overzicht in alfabetische volgorde:
De ayurvedische massage is een van de behandelmethoden binnen het natuurgeneeskundig gezondheidssysteem Ayurveda. 
Ayurvedische massage wordt toegepast ter ontgifting, verjonging, ontspanning, preventief en ter behandeling van eventuele klachten. 

Sinds 1 september 2007 is in België het beroep van cosmetisch masseur/masseuse gereglementeerd.
Enkel mensen met een geldig vestigingsattest kunnen zich onder deze noemer inschrijven als zelfstandig masseur/masseuse.

Onder de activiteiten van een cosmetisch masseur/masseuse wordt verstaan: het masseren van het menselijk lichaam om het in stand te houden of mooier te maken, uitgevoerd in een schoonheidssalon.

Een hot stone massage is een vorm van massage waarbij gladde, platte, verwarmde stenen op sleutelposities van het lichaam worden geplaatst.

Deze zachte aanraking/massagetechniek kent zijn toepassing bij kankerpatiënten.
Ze heeft geen contra-indicaties.

Dit wordt ook wel Champimassage of Shiro Abhyanga massage genoemd. De bovenrug, schouders, armen, nek, hoofdhuid en gezicht worden hierbij gemasseerd. De Indiase hoofdmassage is een 'dynamische' massage met afwisselend zachte en stevige handelingen. De masseur maakt gebruik van kneden, kloppen, drukpunten (marmapunten) en trekt zachtjes aan de haren.

Integratieve massage is een – op een bepaalde manier samengestelde – combinatie van drie "massagevormen": Dynamische massage, (klassieke) Zweedse massage en Polariteitsmassage. De manier van combineren wordt bepaald door het holistisch mensbeeld.

Deze massage wordt ook vaak Kum nye tantra genoemd en heeft tevens overeenkomsten met de sweda. Binnen deze massagevorm worden energieën in het lichaam opgewekt, afgevoerd en gestuurd om zo een helend effect te creëren. Tulku Lobsang is één van de belangrijkste Tibetaanse leraren die deze massagevorm in het westen geïntroduceerd heeft.

Door middel van metamorfosemassage kunnen blokkades worden ontdekt die reeds tijdens de zwangerschap door de foetus ontwikkeld werden. Tijdens de behandeling worden deze blokkades opgeheven. Robert Saint John ontdekte dat de reflexpunten van de wervelkolom corresponderen met de tijd voor de geboorte, de prenatale periode. In deze reflexzone bevinden zich de herinneringen aan indrukken opgedaan in de prenatale periode.

Een massage met een kalmerende en rustgevende werking, ontspanning van de spieren, bevordering van de doorbloeding en verbetering van de stofwisseling. Bij een ontspanningsmassage wordt zachter en meer aan de bewustwording van het lichaam gewerkt. Behandeling van het hoofd is hierbij niet los te zien van die van het lichaam.

Een methode uit de natuurlijke gezondheidszorg, gebaseerd op de universele beginselen van de levensenergie.

Reflexologie of reflexzonetherapie is de stimulering van reflexpunten op de voeten en handen. Er wordt door de aanhangers uitgegaan van de veronderstelling dat deze zones corresponderen met de verschillende lichaamsorganen.
Shantala-massage is afkomstig uit India. Deze massage kenmerkt zich door strijkende ritmische bewegingen over het lichaam. Shantala-massage is ook wel bekend als babymassage. De Fransman Leboyer heeft deze, in de Ayurveda gewortelde, Indische babymassage in het Westen geïntroduceerd – om die reden wordt het ook Leboyer-massage genoemd.

Shiatsu is een Japanse lichaamstherapie waarbij de duimen, handpalmen en vingers zonder spierkracht maar met lichaamsgewicht worden gebruikt om druk (dus geen wrijving of kneden) uit te oefenen op bepaalde plaatsen op het lichaam. Met passieve rekkingen worden spieren behandeld om ze soepeler en gezonder te maken. Er zijn veel technieken. Een goede kennis van het lichaam is vereist.

Dit is een massage voor sporters voor een betere sportprestatie of bevordering van herstel na een blessure.

Stoelmassage wordt gegeven op een speciale, ergonomische stoel die wordt meegebracht door de masseuse of masseur. Er komt geen olie aan te pas. Het is erg laagdrempelig omdat de massage over de kleren heen gegeven wordt. 
Door stress en/of bijvoorbeeld een slechte werkhouding ontstaan er allerlei blokkades die kunnen leiden tot lichamelijke klachten zoals stijve en pijnlijke spieren. Tijdens de massage oefent de masseur druk uit met de ellebogen, handen, handpalmen en vingers op hoofd, nek, rug, schouders, armen en handen, waardoor blokkades worden opgeheven en zwakke plekken worden versterkt. Het lichaam komt daardoor weer goed in balans. Ook bevordert het de energiedoorstroming en versoepelt het de spieren en gewrichten. 
Stoelmassage is niet bedoeld ter behandeling van medische klachten maar vermindert en voorkomt klachten zoals RSI en symptomen van stress. Het wordt daarom ook wel ingezet als massage bij bedrijven, omdat de werksfeer en prestaties erdoor kunnen verbeteren. 

Sweda-massage is een Tibetaans boeddhistische massagevorm die gericht is op het energetische systeem. De massage richt zich op de chakra's, meridianen, marmapunten en auralagen.

Surya tantra wordt de massage binnen de Tantra genoemd. De massage richt zich op de mannelijke (Shiva) en de vrouwelijke energiestroom (Parvati) in het lichaam. Door deze bijeen te brengen ontstaat Prana, dat vervolgens over het lichaam wordt verdeeld.

Zie ook: Tantrische yoga

Thaise massage is sterk beïnvloed door yoga, Ayurvedische en Chinese geneeskunst. De bewegingen lijken vaak sterk op de asana's van yoga en de aandacht voor de drukpunten lijkt op de nadis uit Ayurveda en de meridianen uit de Chinese geneeskunst. Er zijn twee stromingen in de Thaise massage, de noordelijke variant, Nuad Bo-Rarn, en de zuidelijke variant, die ook wel Wat Pho-massage genoemd wordt. Deze laatste is statischer en wordt veelal als pijnlijker ervaren.

Triggerpointmassage is een relatief nieuwe vorm van massage. Hierbij wordt op zoek gegaan naar triggerpoints. Een triggerpoint is een kleine verkramping in een spier die aanvoelt als een pijnlijke verharding. Deze verkrampingen spelen vaak een belangrijke rol bij talloze lichamelijke ongemakken. Bij triggerpointmassage worden deze 'spierknopen' opgezocht en gemasseerd. Een van de populairste methoden onder masseurs is die van Clair Davies, de auteur van het "Handboek triggerpoint-therapie". Binnen deze methode wordt gebruikgemaakt van korte diepe knedingen. Een belangrijk onderdeel van de behandeling is dat de patiënt dit zelf meerdere malen per dag herhaalt, waarbij het gebruik van massagehulpmiddelen vaak de voorkeur krijgt of zelfs noodzakelijk is.

Dit is een Chinese vorm van massage. Letterlijke betekenis: Tui=duw en Na=grijp.

Dit wordt ook klassieke massage genoemd. De masseur maakt hierbij gebruik van onder meer: strijken, kneden en kloppen.

Verklaring van enkele woorden waarvoor geen Wikipedia-artikel bestaat:


</doc>
<doc id="810123" url="https://nl.wikipedia.org/wiki?curid=810123" title="Chlamydia (geslacht)">
Chlamydia (geslacht)

Chlamydia is een geslacht van bacteriën. De seksueel overdraagbare aandoening chlamydia kan een asymptomatisch beloop hebben. 


"Chlamydophila pneumoniae" werd vroeger tot "Chlamydia" gerekend. Deze wordt nu bij "Chlamydophila" ingedeeld.


</doc>
<doc id="810126" url="https://nl.wikipedia.org/wiki?curid=810126" title="Cognitieve psychologie">
Cognitieve psychologie

De cognitieve psychologie is de tak van de psychologie die zich met cognitie bezighoudt, dus met al die psychische processen die te maken hebben met zaken als begrip, kennis, herinneringen en geheugen, probleemoplossen en informatieverwerking. Het is een van de cognitiewetenschappen. De nog weinig onderzochte en complexe psychische mechanismen van het menselijk denken vormen het onderzoeksobject van deze tak in de wetenschap. In de "toegepaste cognitieve psychologie" heeft het specialisme ook een meer toepassingsgerichte subdiscipline. 

In tegenstelling tot een tak van de psychologie als het behaviorisme, gaat de cognitieve psychologie niet uit van het gedrag van individuen, en de observeerbare indruk die zij maken op de buitenwereld, maar beschouwt de cognitieve psychologie de cognitie als onderwerp dat zelfstandig bestudeerd kan worden.

Na het behaviorisme, dat in het midden van de 20e eeuw hoogtij vierde in de Verenigde Staten, waren Edward C. Tolman en Frederic Bartlett de eersten die de "zwarte doos" van het behaviorisme als het ware openden. Zij bestudeerden ook het geheel van fenomenen die plaatsvinden tussen de stimulatie van het organisme door de omgeving en de observeerbare reactie van dit organisme.

De cognitieve psychologie is feitelijk in de jaren vijftig ontstaan, gelijktijdig met de kunstmatige intelligentie. Toen men dat wat voorheen als de "zwarte doos" werd beschouwd, eenmaal begon te bestuderen was het nodig concepten te ontwikkelen om de processen die plaatsvonden te beschrijven. Het begin van de informatica heeft een arsenaal aan concepten bijgedragen waarmee cognitie kon worden behandeld, met noties als informatie, informatieverwerking en informatiesystemen. Veelal werd de menselijke cognitie vergeleken met de manier waarop informatie door computers wordt verwerkt. De Engelse term "cognitive psychology" werd overigens pas in 1967 door Ulrich Neisser voor het eerst gebruikt.

Hoewel aanzienlijke vooruitgang is geboekt sinds deze periode, blijft de notie van informatiesystemen een centrale rol spelen binnen de cognitieve modellen. Dit zowel binnen formele benaderingen, waarbij symboolmanipulatie cognitie representeerde, als binnen connectionistische benaderingen, met neurale netwerken, alsook binnen hybride benaderingen.

Twee belangrijke punten waarop de cognitieve psychologie brak met voorgaande stromingen binnen de psychologie, zijn:

Een taalkundige die een belangrijke rol speelde binnen de cognitiewetenschappen in het algemeen en de cognitieve psychologie in het bijzonder, is Noam Chomsky. Zijn rationalistische taaltheorieën, die uitgingen van een aangeboren taalvermogen of universele grammatica, waren een stimulans voor cognitief psychologisch onderzoek, bijvoorbeeld in oudere theorieën waarbij transformaties plaatsvonden tussen een dieptestructuur en een oppervlaktestructuur van zinnen ging men met hersenonderzoek meten om te zien of de tijd die deze transformaties kostten, meetbaar waren en of zij resulteerden in bepaalde waarneembare hersenactiviteit. Hij zette zich sterk af tegen het behaviorisme en leverde kritiek op B.F. Skinner. Binnen zijn benaderingen werd de linguïstiek als tak van de cognitiewetenschappen beschouwd. De tak van de linguïstiek die zich heel specifiek voornamelijk met psychologische aspecten van natuurlijke taalverwerking bezighoudt, is de psycholinguïstiek.

Ook andere wetenschappers legden een verband tussen de linguïstiek en cognitieve psychologie. Een van de eerste cognitieve psychologen, George A. Miller, staat erom bekend dat hij zijn carrière heeft toegewijd aan de ontwikkeling van WordNet, een soort semantisch netwerk voor de Engelse taal. De ontwikkeling hiervan begon in 1985 en tegenwoordig is WordNet de basis voor veel ontologieën.

Binnen de cognitieve psychologie wordt veel gebruikgemaakt van de resultaten van hersenonderzoek. Deze benadering heet cognitieve neurowetenschap. De fysiologische aspecten van cognitie worden onderzocht door neurowetenschappen zoals de neuropsychologie (een tak van de psychologie), de neurofysiologie (een tak van de biologie), en de neurologie (een tak van de medische wetenschap). De term cognitieve neurowetenschap slaat op een nieuwe discipline waarin systematisch wordt geprobeerd hersenonderzoek en cognitieonderzoek vanuit een meer integratieve optiek te benaderen. Bij proefopstellingen wordt veelal gebruikgemaakt van dierproeven, omdat het experimenteren met mensen in veel gevallen niet ethisch verantwoord geacht wordt. Ook dierproeven worden overigens veelal om diezelfde reden bekritiseerd.



</doc>
<doc id="810877" url="https://nl.wikipedia.org/wiki?curid=810877" title="Richard Kandt">
Richard Kandt

Richard Kandt (Posen, 17 december 1867 – Neurenberg, 26 april 1918), oorspronkelijke naam Kantorowicz, was een Duitse arts en ontdekkingsreiziger. Hij is bekend geworden als stichter van de huidige hoofdstad van Rwanda, Kigali.

Richard Kandt was vanaf 1887 lid van de "Burschenschaft" (studentenorganisatie) Rhenania-München. Hij was actief als psychiater in Bayreuth en München. Tussen 1897 en 1907 exploreerde hij het noordwesten van Duits-Oost-Afrika en in 1908 werd hij resident van het gouvernement Rwanda, waar hij Kigali stichtte.

Kandt is in Rwanda nog steeds een hoog geachte persoon. In zijn huis in Kigali is een natuurkundemuseum gevestigd.
In het jaar 1898 ontdekte Richard Kandt in het Rwandese Nyungwe-woud een van de bronnen van de Nijl. In zijn werk "Caput Nili" beschreef hij deze gebeurtenis. Van 1899 tot 1901 wijdde hij zich aan het onderzoeken van het Kivumeer.





</doc>
<doc id="811131" url="https://nl.wikipedia.org/wiki?curid=811131" title="Thallus">
Thallus

Een thallus (meervoud: thalli) is een meercellig plantenlichaam, dat niet is onderverdeeld in stengel, wortel en blad. Bij deze plantachtige organismen lijken de organen op een plantestengel, blad of wortel, maar zijn ontstaan uit één cel of meerdere (ongedifferentieerde) meristeemcellen. Bij fungi (schimmels) is de thallus het vegetatief lichaam bestaande uit hyfen (draadachtige structuren).

Thallus is een morfologische aanduiding, een aanduiding voor de bouw van het organisme. Het woord thallus is afkomstig van het Griekse 'thallos' = tak met bladeren. De naam verwijst naar de vorm van de (bladachtige) organen die lijken op die van planten. In het woord thallofyt komt het achtervoegsel 'fyt' van het Griekse 'phuton' = plant.

"Thallophyta" of thallofyten is een verouderde taxonomische aanduiding voor plantachtige organismen met een thalleuze celstructuur. Tot de "Thallophyta" behoren algen, schimmels, korstmossen en bepaalde soorten van de levermossen. Zij werden vroeger tot het plantenrijk gerekend, maar zijn nu in eigen rijken ondergebracht (de thalleuze levermossen worden nog steeds tot de planten gerekend). De term "Cormophyta" werd gebruikt als tegenhanger voor de planten met een "cormus" met stengel (spruit), blad en wortel.

Een thallus kan bestaan uit één enkele cel met meerdere celkernen, of zijn opgebouwd uit meerdere cellen. De structuur is meestal plat en er zijn geen vaatbundels. De voortplantingsorganen van een thallophyt zijn vaak uit slechts één cel opgebouwd en niet omgeven door een echte celwand. Is de thallus uit meerdere cellen opgebouwd, dan ontbreken tussenliggende celwanden. Bij thallophyten geschiedt de ontwikkeling van de bevruchte eicel niet als embryo in het vrouwelijke voortplantingsorgaan.

Thalli geven een organisme de mogelijkheid om groter te worden dan micro-organismen. Hoewel de bouw verschilt van die van organen bij vaatplanten, kan een thallus wel een analoge functie hebben, zoals het mycelium van een schimmel dat het organisme verankert in zijn voedselbron en voedingsstoffen daaruit opneemt, of de bladachtige delen van wieren die zonlicht opvangen en dit gebruiken voor hun stofwisseling.



</doc>
<doc id="811351" url="https://nl.wikipedia.org/wiki?curid=811351" title="Gewone agrimonie">
Gewone agrimonie

De gewone agrimonie ("Agrimonia eupatoria") is een kruidachtige plant uit de rozenfamilie ("Rosaceae"). Deze plant met zijn helgele bloemen in lange, slanke aren is vrij algemeen op kalkrijke bermen en dijken in België en Nederland.


De meest waarschijnlijk herkomst van de botanische naam "Agrimonia" is het Oudgriekse "Argemone", letterlijk vertaald 'vlek op het oog', waarmee planten werden aangeduid die heilzaam waren voor de ogen.

De soortaanduiding "eupatoria" zou verwijzen naar Mithridates VI Eupator, een Pontische koning die bekend was vanwege zijn kruidenkennis .

De gewone agrimonie is een 40-100 cm hoge, donkergroene plant met een behaarde, weinig vertakte bloemstengel, talrijke verspreid staande, gedeelde bladeren en lange, slanke aarvormige bloeiwijzen. De aren zijn dicht bezet met gele bloemen. De bloemen openen zich het eerst onderaan de aar en naarmate het bloeiseizoen vordert, gaan ook de hogere bloemen open. Zodra de bloemen uitgebloeid zijn, verlengen de aren zich zodat de schijnvruchten ver uit elkaar komen te staan.

De gewone agrimonie is een hemikryptofyt, een meerjarige plant overwintert met een knop boven de grond, omgeven door een bladrozet.

De gewone agrimonie is ruim voorzien van bladeren, variërend in grootte van bijna 20 cm onderaan tot slechts 10 cm bovenaan. De bladeren zijn afgebroken geveerd; grote paren zijblaadjes worden afgewisseld met kleinere. De lagere bladeren hebben het meeste blaadjes, naar boven toe worden ze eenvoudiger. De blaadjes zijn elliptisch, de bladrand ervan gezaagd. De blaadjes zijn bezet met lange haren en kunnen aan de onderzijde klieren dragen.

De bloemen zijn klein en staan dicht op elkaar. Elk bloempje wordt ondersteund door een gedeeld steunblaadje. De bloemen hebben 5 wijd uitgespreide, eivormige en heldergele kroonblaadjes en tot twaalf meeldraden, die tevoorschijn komen uit een kelkbuis.

Uit de kelkbuis ontwikkelt zich na de bloei een schijnvrucht, die aan de buitenzijde over de volledige lengte gegroefd is en bezet met haken. De onderste rij haken staan schuin tot bijna recht af. Deze kenmerken onderscheiden de gewone agrimonie van zijn soortgenoot, de welriekende agrimonie ("Agrimonia procera") 

De bloemen van de gewone agrimonie hebben een vage, zoete geur die doet denken aan abrikozen.

De bloeitijd is van juni tot september.

De zaden van de gewone agrimonie bezitten kleine weerhaakjes, waarmee ze zich aan de vacht van passerende dieren vasthechten. De zaden hebben zo meer kans om in een wijde omgeving verspreid te raken. Deze eigenschap verklaart de Nederlandse volksnaam 'verkeerde klis' en de Engelstalige namen 'Cockeburr' (haneklit) en 'Sticklewort' (stekelkruid).

De plant bevat de volgende inhoudsstoffen:
Gewone agrimonie ("Agrimonia eupatoria") bevat geen etherische olie. De sterk verwante welriekende agrimonie ("Agrimonia procera"), bevat echter wel etherische olie (0,2%).

De gewone agrimonie prefereert matig droge tot vochtige, voedselarme tot matig voedselrijke, kalkrijke of leemachige grond op licht beschaduwde plaatsen. Hij is vooral te vinden op dijken, spoorweg- en wegbermen, holle wegen, bosranden, tussen laag struweel, langs akkerlanden en hooilanden.

In zandige, kalkarme streken, zoals de Antwerpse Kempen, wordt hij nogal eens aangetroffen in bermen van dolomietpaden.

De gewone agrimonie komt voor in heel Europa tot in Schotland en zuidelijk Scandinavië, verder tot in Midden-Azië en Noord-Afrika.

In Nederland is hij vrij algemeen in Zuid-Limburg, langs de grote rivieren en de aangrenzende laagveengebieden, in Zeeland en in de duinengordel. Komt niet voor op de Waddeneilanden.

In België is hij vrij algemeen over heel het land, vooral in het Maasgebied.

De gewone agrimonie lijkt zeer sterk op de welriekende agrimonie ("A. procera"). Hij kan ervan onderscheiden worden door de groeven op de kelkbuis of schijnvrucht, die tot op de voet doorlopen, en door de buitenste rij haken, die schuin of recht afstaan en niet terugbuigen . De gewone agrimonie is ook donkerder groen gekleurd en dichter behaard dan de welriekende.

De gewone agrimonie staat op de Vlaamse Rode Lijst (planten) aangeduid als 'achteruitgaand' en op de Nederlandse Rode Lijst (planten) als 'sterk afgenomen'.

De plant wordt in de kruidengeneeskunde voor verschillende doeleinden gebruikt. Actieve bestandsdelen zijn triterpenen, looi- en bitterstoffen, flavonoïden, kiezelzuur en slijmstoffen. De looistof van agrimonie heeft een heilzaam effect op het genezingsproces van wonden en heeft een pijnstillend effect. De bitterstoffen in de plant werken vochtproductie bevorderend en de flavonoïden en triterpenen hebben een ontstekingsremmend en antibiotisch effect. De meest gebruikte toepassing in een thee. Deze werkt stimulerend voor de afscheiding van maag- en galsappen en heeft een positief effect op diarree, darm- en galziekten, keelholteontsteking en keelpijn. Het kruid kan ook verwerkt worden tot een tinctuur.



</doc>
<doc id="811439" url="https://nl.wikipedia.org/wiki?curid=811439" title="Dinocap">
Dinocap

Dinocap (ISO-naam) is een bestrijdingsmiddel tegen schimmels (fungicide) en mijten (acaricide). Dinocap is in werkelijkheid een mengsel van isomeren van nitrofenolderivaten met als brutoformule CHNO.

De IUPAC-naam voor dinocap is 2,6-dinitro-4-octylfenylcrotonaat en 2,4-dinitro-6-octylfenylcrotonaat (respectievelijk "dinocap-4" en "dinocap-6" genoemd), waarbij "octyl" verwijst naar een mengsel van 1-methylheptyl-, 1-ethylhexyl- en 1-propylpentylgroepen. De meest actieve component hiervan is ("RS")-2,6-dinitro-4-(1-methylheptyl)-fenylcrotonaat, die de ISO-naam "meptyldinocap" heeft gekregen.

Dinocap werd voor het eerst gebruikt in de late jaren 50 van de 20e eeuw. Het wordt aangebracht op het blad ter bestrijding van meeldauw op fruit, groenten en sierteelten. Het wordt (in de Verenigde Staten) echter voornamelijk gebruikt ter bestrijding van mijten op appel- en perenbomen.

Handelsnamen van producten die dinocap bevatten zijn onder andere "Arathane, Caprane, Crotothane" en "Karathane".

In de Verenigde Staten heeft de EPA (Environmental Protection Agency) in 1989 de voorwaarden voor de toelating van dinocap verstrengd nadat gebleken was dat Karathane (een product van Rohm and Haas met dinocap als actieve stof) geboorteafwijkingen veroorzaakte bij konijnen die tijdens de zwangerschap het product oraal kregen toegediend. De verstrengingen hadden onder meer betrekking op de toegelaten dosis en de noodzaak van beschermende kledij en aangepaste uitrusting bij het gebruik van het product.

Dinocap was een van de actieve stoffen die door de Europese Commissie in 1992 werden aangewezen om onderzocht te worden met het oog op hun opneming in de lijst van toegelaten stoffen (de bijlage I bij de richtlijn 91/414/EEG van de Raad van 15 juli 1991 betreffende het op de markt brengen van gewasbeschermingsmiddelen). Dit onderzoek naar de mogelijke effecten van dinocap op mens en milieu werd uitgevoerd met Oostenrijk als rapporterend land. Op basis hiervan werd dinocap, onder strikte voorwaarden gelet op het gevaarlijke karakter van de stof, toegelaten vanaf 1 januari 2007. Deze richtlijn stelt dat dinocap alleen mag worden gebruikt als fungicide bij de teelt van wijndruiven. De maximale dosis is 0,21 kg werkzame stof per hectare per toediening. Het sproeien vanuit de lucht, de toediening met behulp van druk- en rugspuiten door particuliere gebruikers, en het gebruik door hobbytelers is niet toegelaten. Daarnaast moeten maatregelen genomen worden om te vermijden dat de stof in het oppervlaktewater terechtkomt of in contact komt met vogels of zoogdieren. Blootstelling van de gebruikers aan de stof moet vermeden worden door bijvoorbeeld geschikte beschermende kledij te dragen. Bovendien moeten de houders van een toelating elk jaar verslag uitbrengen over gezondheidsproblemen bij gebruikers van dinocap.

Dinocap is irriterend voor de huid. Herhaaldelijke blootstelling kan de huid gevoelig maken. Het kan worden opgenomen in het lichaam door inademing van de aerosol (bij het sproeien) of door inslikken. Tijdens dierproeven is vastgesteld dat deze stof mogelijk misvormingen veroorzaakt bij pasgeborenen. Daarom is de stof in de Europese Unie ingedeeld als "voor de voortplanting giftige stof, categorie 2". De stof is ook giftig voor waterorganismen en vogels.



</doc>
<doc id="811753" url="https://nl.wikipedia.org/wiki?curid=811753" title="Dictyostelium">
Dictyostelium

Dictyostelium is een geslacht, dat behoort tot de cellulaire slijmzwammen. "Dictyostelium" leeft in de grond en leeft voornamelijk van bacteriën. Wanneer er voldoende voedsel beschikbaar is, dan zijn ze gewone eencellige amoeben, die normaal delen. Wanneer echter de voedselvoorziening uitgeput raakt, dan kunnen ze zich omvormen tot meercellige 'organismen'.

Bij voedseltekort scheiden de cellen van "Dictyostelium" cAMP uit. Het cAMP werkt als chemo-attractant voor andere cellen. De cellen van "Dictyostelium" zoeken elkaar dan op en vormen een meercellig 'organisme'. Dat 'organisme' wordt een pseudoplasmodium of ook wel "slak" genoemd (niet te verwarren met echte slakken, hoewel er voor het oog bepaalde overeenkomsten zijn). De slak kan onder invloed van concentratiegradiënten van voedingsstoffen bewegen, en op zoek gaan naar geschikte omstandigheden. Onder de juiste omstandigheden vormt de "slak" zich om naar een zogenaamd "vruchtlichaam", een soort kleine paddenstoel. In het "vruchtlichaam" specialiseren sommige cellen zich tot sporen. Deze sporen kunnen zich verspreiden en zich weer ontwikkelen tot eencellige amoeben.
Met name "Dictyostelium discoideum" wordt veel gebruikt als modelorganisme, onder andere in het onderzoek op het gebied van de ontwikkelingsbiologie en op het gebied van chemotaxis. In 2005 werd in het wetenschappelijke tijdschrift Nature het genoom van "Dictyostelium discoideum" gepubliceerd.



</doc>
<doc id="811926" url="https://nl.wikipedia.org/wiki?curid=811926" title="Lood(II,IV)oxide">
Lood(II,IV)oxide

Lood(II,IV)oxide of loodmenie is een anorganische verbinding van lood en zuurstof met als brutoformule PbO. De stof komt bij kamertemperatuur voor als een oranje-rood poeder, dat onoplosbaar is in water. Lood(II,IV)oxide komt in de natuur voor als het zeldzame mineraal minium.

Lood(II,IV)oxide kan bereid worden door de calcinatie van lood(II)oxide bij een temperatuur van 450 tot 480°C:

Deze methode is echter niet geschikt om hoogzuiver lood(II,IV)oxide te bereiden, aangezien het eindproduct gecontamineerd wordt met aanzienlijke hoeveelheden lood(II)oxide. Om de zuivere stof te bereiden wordt het aanwezige lood(II)oxide verwijderd met behulp van kaliumhydroxide, waardoor een in water oplosbaar loodcomplex ontstaat:

Een alternatieve bereidingsmethode is de verbranding van lood(II)carbonaat:

Lood(II,IV)oxide is een oxide dat uitkristalliseert in een tetragonaal kristalstelsel. Het behoort tot ruimtegroep P4/mbc. Bij afkoelen tot -100°C gaat de structuur over in een orthorombische. Deze structurele verandering is echter vrij miniem: de bindingsafstanden en bindingshoeken in de eenheidscel wijzigen slecht licht.

In de kristalstructuur komt lood voor in twee oxidatietoestanden: +II en +IV.

Lood(II,IV)oxide is nagenoeg niet oplosbaar in water. Het lost wel goed op in (verdunde) zuren, waaronder zoutzuur en azijnzuur.

Bij verhitting boven 500°C treedt ontleding tot lood(II)oxide op:

Wanneer lood(II,IV)oxide wordt opgelost in salpeterzuur, dan wordt enkel het tweewaardig lood omgezet in het corresponderende lood(II)nitraat, terwijl lood(IV)oxide achterblijft:

Lood(II,IV)oxide werd ook wel gebruikt als verfstof en is dan ook bekend als loodmenie. Deze oranje-rood gekleurde menie werd vroeger gebruikt als impregneermiddel voor bijvoorbeeld hout en metaal op vochtige plekken. De stof zorgt er dan voor dat het vocht nog beter afgeweerd wordt. 

Tevens wordt lood(II,IV)oxide gebruikt in de pyrotechniek voor een crackling-effect en typische kleuren.

Glasblazerij (vroeger): loodglit is gebruikt om een metalen pen in een glazen buisje vast te kitten; hiervoor werd een papje gemaakt van PbO met glyserine en de pen met papje in het buisje geschoven. Dit werd keihard en werd daarna gebruikt om bij glasblazen een spijkeropzetstuk te maken.




</doc>
<doc id="812265" url="https://nl.wikipedia.org/wiki?curid=812265" title="Ziekte van Buerger">
Ziekte van Buerger

De ziekte van Buerger of thrombangiitis obliterans is een chronische ontsteking van de bloedvaten. Deze leidt uiteindelijk tot vaatschade en het ontstaan van trombose.

De ziekte komt voor bij relatief jonge mannen en in toenemende mate ook vrouwen van rond de 40 jaar, waarbij roken een evidente risicofactor is. Het komt voor in armen en benen en dan met name in de uiteinden: vingertoppen en tenen. Door de ontsteking ontstaat trombose en uiteindelijk weefselschade (necrose). Dit kan leiden tot amputaties van tenen of vingers. De aangedane lichaamsdelen worden koud en pijnlijk en lopen kan bemoeilijkt worden: etalagebenen (claudicatio intermittens). De aderontsteking (flebitis)kan een verspringend karakter hebben (van de ene plek naar de volgende).

De belangrijkste behandeling bestaat uit preventie. De patiënt moet stoppen met roken. Er zou een mogelijke overgevoeligheid zijn voor tabak.

De ziekte van Buerger komt vaker bij mannen voor dan bij vrouwen. Het komt vaker voor in Israël, Japan en India (langs de oude zijderoute) dan in Europa en de VS. De ziekte komt het meest voor in Zuid-Azië, waar men sigaretten rookt die gemaakt zijn van ruwe tabak.

De ziekte van Buerger is het eerst beschreven door Felix Von Winiwater in 1879 in Duitsland. Later is het meer gedetailleerd beschreven door Leo Buerger in 1908 in New York. Hij noemde het preseniel spontaan gangreen na het bestuderen van amputaties bij 11 patiënten.


</doc>
<doc id="812563" url="https://nl.wikipedia.org/wiki?curid=812563" title="Psychiatrische verpleging">
Psychiatrische verpleging

Psychiatrische verpleging is de beroepsmatige zorg voor patiënten met een psychische stoornis of handicap. Het theoretisch kader daarvoor biedt de psychiatrische verpleegkunde ofwel de leer van het psychiatrisch verplegen.

Psychiatrische verpleging houdt in:

Zorg voor mensen kan op vele manieren worden beschreven. In de gezondheidszorg is het gebruikelijk om het zorgaanbod te omschrijven in een diversiteit van activiteiten. Hierdoor kunnen cliënten, patiënten, naasten en familie, zorgverzekeraars, journalisten en het publiek zich een beeld vormen van dit zorgaanbod. Ook in de geestelijke gezondheidszorg, zoals in de ambulante geestelijke gezondheidszorg of in het psychiatrische ziekenhuis, is het aanbod van de diverse vormen van zorg zo te omschrijven. Psychiatrisch verplegen is één van de vormen van zorg en betreft een verzameling van een zestal clusters van activiteiten. De psychiatrische verpleging is gebaseerd op de leer van het psychiatrisch verplegen, de verpleegkunde. 

Beroepsmatige zorgverlening op het terrein van de geestelijke gezondheid is te onderscheiden van informele zorg zoals deze door familie of vrijwilligers wordt geboden. Beroepsmatige ofwel professionele zorg op het terrein van de geestelijke gezondheidszorg is, tegen betaling, gericht op voorlichting en preventie, spoedeisende behandeling, intensieve specialistische behandeling en langdurige behandeling van patiënten met psychische stoornissen of psychische handicaps. In Nederland wordt deze zorg meestal bekostigd vanuit ziektekostenverzekeringen en de Wet langdurige zorg (WLZ; voorheen: AWBZ). Hiervoor is een indicatiestelling noodzakelijk en vervolgens zorgtoewijzing aan een daartoe erkende zorgaanbieder. Ook op particuliere basis kan verpleging worden ingehuurd, bijvoorbeeld bij een zelfstandig werkend psychiatrisch verpleegkundige.

In Nederland worden de aard en benodigde hoeveelheid zorg enerzijds in de zorgverzekering binnen een DBC, diagnosebehandelcombinatie, beschreven en anderzijds in de via een centraal indicatiesysteem (CIZ) uitgedrukt in onderscheiden ""zorgzwaarten"". Het zorgkantoor en/of de zorgverzekeraar is belast met de bekostiging hiervan. Dit kan "in natura" of door toekenning van een "persoonsgebonden budget".

In Vlaanderen wordt de individuele zorg bepaald door het Vlaams Agentschap voor Personen met een Handicap. Eén van de mogelijke tegemoetkomingen is het PAB, het persoonlijk assistentiebudget.

Psychiatrische verpleging is gericht op het stellen van een (verpleegkundige) diagnose, het bepalen en uitvoeren van verpleegkundige interventies en het vaststellen van resultaten. Dit is in Nederland mede gebaseerd op de Wet op de beroepen in de individuele gezondheidszorg (Wet BIG) en de Wet op de geneeskundige behandelingsovereenkomst (WGBO) en gebeurt zo veel mogelijk in samenspraak met de patiënt. Er zijn zes clusters van beroepsmatige activiteiten: observeren; begeleiden; verplegen; verzorgen; diagnosticeren en therapeutisch handelen.<br>
In Vlaanderen worden de bevoegdheden en verantwoordelijkheden van de verpleegkundigen, dus ook van de psychiatrisch verplegende geregeld door het RIZIV.

Hiermee worden activiteiten bedoeld die gericht zijn op het systematisch in beeld krijgen van individuele gezondheidsproblemen op diverse levensgebieden, ziekteverschijnselen, verschijnselen van psychische stoornissen, de omgang hiermee en de reactie op de behandeling en de verpleging daarvan. Een en ander zal resulteren in het vastleggen van deze feiten in een papieren of elektronisch zorgdossier of het mondeling rapporteren daarvan, het bijhouden van een journaal en het invullen van formulieren of onderzoeksvragenlijsten.

Het observeren ofwel klinisch redeneren in de psychiatrische verpleging is gebaseerd op het bezit van voldoende kennis van het gezond functioneren, leefstijlpatronen en eventuele beperkingen daarbij alsook van psychopathologie, gezondheidsproblematiek en gevolgen daarvan voor het functioneren, de behandeling daarvan en eventuele gevolgen van de behandeling. Door de patiënt en door verschillende beroepsgroepen op het terrein van de lichamelijke of geestelijke gezondheidszorg kunnen gerichte vragen gesteld worden inzake dit observeren. Om te kunnen komen tot een goede inschatting van de hulpvraag van de patiënt en het daarop baseren van een uitvoeringsplan, het verpleegplan, is het observeren vooral ook noodzakelijk voor een keuze van effectieve voorlichting en interventies.

In de geestelijke gezondheidszorg is het "doelgericht leiden" van mensen een belangrijk aspect van de behandeling. Vaak worden in overleg met de patiënt aanpassingen of gedragsveranderingen beoogd die door begeleiding van de patiënt kunnen worden gerealiseerd. Begeleiding kan "ondersteunend" of "activerend" van aard zijn en is vooral gericht op dat wat men wel kan; bij begeleiding staan de intacte of gezonde vermogens centraal. Getracht wordt de draagkracht van de patiënt te vergroten. 

In de psychiatrische verpleging komt de aktiverende begeleidingsvorm veel voor. De betreffende deskundigheid is gebaseerd op inzichten van onder andere Hermann Simon "aktivere Therapie" (Gütersloh) en op de sinds 1975 ingevoerde eindtermen in de opleiding van psychiatrisch verpleegkundigen, die gebaseerd zijn op inzichten uit de andragogie. Bij activerende begeleiding gaat het om ziekteoverstijgende adaptatie en zelfmanagement. De begeleidend psychiatrisch verpleegkundige kan optreden als (tijdelijk) hechtingsfiguur. 

Bij ondersteunende begeleiding gaat het om vergroten van autonomie, het benutten van sociale steun en vermaatschappelijking. De psychiatrisch verpleegkundige kan daarbij woonbegeleiding in de eigen leefsituatie thuis bieden. Begeleiding kan ook omvatten de zorgcoördinatie, advisering op het terrein van materiële zaken en procedures, begeleiding van mantelzorgers (systeembegeleiding), trajectbegeleiding of coaching.

In engere zin betreft verplegen "doen voor de ander". Deze activiteiten kunnen zowel de acute of intensieve verpleging betreffen, maar ook de langdurige zorg voor chronisch zieken valt hieronder. In de geestelijke gezondheidszorg moet daaraan worden toegevoegd de zogeheten "bemoeizorg", die kan slaan op ongevraagde zorgverlening en zelfs tot drang of dwangzorg leiden. Dit laatste is voor Nederland geregeld in de Wet bijzondere opnemingen in psychiatrische ziekenhuizen (Wet Bopz). 

De psychiatrisch verpleegkundige zal de "draad in het leven" van de patiënt bewaken en zo nodig de regie (tijdelijk) overnemen. Alles natuurlijk binnen overeengekomen kaders (behandelingsovereenkomst). Enerzijds is het verplegen gericht op preventieve zorg, op vroegtijdige onderkenning van symptomen en op voorlichting en educatie van de patiënt inzake gezondheidsproblemen of leefstijlaanpassing. Anderzijds is verplegen gericht op de feitelijke of potentiële reacties op ziekte en therapie. Het verplegen is van ondersteunende aard bij emotionele reacties en inlevend wanneer de motivatie of het inzicht in de zin van de behandleing sterk vermindert. 

Getracht wordt de draaglast voor de patiënt van de psychische stoornissen of handicap te verminderen en de draagkracht te vergroten. Dit laatste aspect werd reeds beschreven door Florence Nightingale in haar boek "Notes on Nursing, What It Is, and What It Is Not" uit 1859. Deze grondlegster van de verpleegkunde beschreef het belang de patiënt in de best mogelijke conditie te brengen zodat de natuur haar heilzame werk kan doen. 

Een onderdeel van verplegen is doelgroepdiagnostiek en het toepassen van medische of psychosociale interventies van verpleegkundige aard. Dit kunnen ook zogenaamde voorbehouden handelingen of risicovolle handelingen zoals het verplegen van patiënten in isolatie betreffen. Iedere patiënt heeft een persoonlijk begeleider, ofwel eerst verantwoordelijk verpleegkundige.

"Verzorgen" kent twee aspecten: de persoonlijke verzorging, ofwel de zorg voor de activiteiten van het dagelijks leven (ADL) en de huishoudelijke verzorging (HDL), ofwel de zorg van het individu om in onze maatschappij op verantwoorde wijze te wonen en deel te nemen aan de samenleving als burger. Bij verzorging gaat het in beginsel vooral om "presentie" en aandacht, maar niet moet onderschat worden hoeveel lichamelijk ongemak gepaard gaat aan psychische stoornissen of handicaps.

Het komen tot een diagnose staat aan het begin van de behandeling en verpleging. Hiertoe wordt gebruikgemaakt van observatiegegevens, zie: observeren. Ook kunnen tests informatie geven over aspecten van de stoornissen of handicaps. Naast een medische diagnose gerubriceerd in een erkend classificatiesysteem, in deze op basis van ICD-10, kennen we ook een verpleegkundige diagnose en classificatiesysteem. Vooral in de Verenigde Staten is hiervoor uitgebreide documentatie beschikbaar (NANDA).

Samen met de psychiater, de klinisch psycholoog, gezondheidszorgpsycholoog en psychotherapeut werkt de psychiatrisch verpleegkundige aan realisatie van een behandelingsovereenkomst met de patiënt. In het kader van psychiatrische verpleging worden ook therapeutische handelingen, bijvoorbeeld als co-therapeut uitgevoerd.

In Vlaanderen studeert men verpleegkunde gericht naar de psychiatrie op twee niveaus. Op hogeschoolniveau studeert men af als bachelor in de psychiatrische verpleegkunde. Daarnaast bestaat er een meer praktische modulair georganiseerde opleiding op het niveau van het hoger beroepsonderwijs via dewelke men afstudeert als gegradueerd verpleegkundige in de psychiatrie.

Van de ruim 180.000 verpleegkundigen in Nederland is naar schatting 13% opgeleid in de psychiatrische verpleging. Deze bijna 24.000 Nederlandse psychiatrisch ofwel GGZ-verpleegkundigen zijn voor 1/3 in bezit van een bachelorkwalificatie (HBO-V); van deze bachelors in de ggz is anno 2014 ca. 7,5 % opgeleid tot verpleegkundig specialist ggz op masterniveau of via een studie verplegingswetenschap gekwalificeerd als scientific master (MScN). Psychiatrisch verpleegkundigen zijn binnen de beroepsgroep verpleegkundigen relatief hoog opgeleid, een groot deel op HBO-niveau en velen in bezit van een bewijs van post-HBO-scholing.

Een grote groep heeft verpleegkundig vervolgonderwijs gevolgd na de bachelorkwalificatie en verkreeg een kwalificatie in de psychiatrische verpleging van specifieke doelgroepen ofwel profileerde zich in een taakdifferentiatie. Overigens is ruim 60% van de psychiatrisch verpleegkundigen in Nederland op "MBO-niveau 4" opgeleid tot vakman/vrouw in de (basis) psychiatrische verpleging (MBOV). 

Niet alle psychiatrisch verpleegkundigen zijn werkzaam in de gezondheidszorg of in de psychiatrische verpleging. Een deel is werkzaam in andere branches van de gezondheidszorg, zoals de ziekenhuiszorg, de verpleeghuiszorg en ouderenzorg (psychogeriatrie), de gehandicaptenzorg en de thuiszorg. Anderen zijn werkzaam buiten de gezondheidszorg, bijvoorbeeld in het onderwijs, of werken niet meer als verpleegkundige. Daarmee resteert een aantal dat daadwerkelijk in de geestelijke gezondheidszorg werkzaam is. In de ambulante en klinische psychiatrische verpleging in Nederland zijn naar schatting in totaal 16.000 psychiatrisch verpleegkundigen werkzaam.

Veel Nederlandse zorginstellingen kozen voor een rechtspersoonlijkheid in stichtingsvorm. Onder "doelstelling" kunnen we in de stichtingsacte de specifieke opdracht aantreffen die men zich stelt in het bieden van gezondheidszorg aan psychiatrische patiënten. Een der doelen is het bieden van "psychiatrische verpleging". 

Sinds de invoering van de Zorgverzekeringswet in 2006 wordt "verpleging" bekostigd uit twee typen zorgverzekering, de private Zorgverzekeringswet (Zvw) en de Algemene zorgverzekering (AWBZ). Gekoppeld aan DiagnoseBehandelingsCombinaties in de geestelijke gezondheidszorg (DBC-GGZ) is sprake van bekostiging van "psychiatrische verpleging" uit de Zvw. Ook in de zeven specifieke categorieën van zorgzwaartepakketten voor de GGZ in de AWBZ is bedoeld de psychiatrische verpleging in vormen als persoonlijke verzorging, aktiverende begeleiding en behandeling te financieren.


</doc>
<doc id="813281" url="https://nl.wikipedia.org/wiki?curid=813281" title="Epidermodysplasia verruciformis">
Epidermodysplasia verruciformis

Epidermodysplasia verruciformis of Lewandowsky-Lutz dysplasie is een erg zeldzame erfelijke ziekte van het afweersysteem, die zich uit in het ontstaan van wratachtige papels (bultjes), voornamelijk op de handen. Deze worden veroorzaakt door infectie met varianten van het humaan papillomavirus (HPV, wratvirus). Op plekken die aan zonlicht zijn blootgesteld ontstaan uit deze wratten huidkanker (plaveiselcelcarcinoom).
Dezelfde HPV-varianten komen ook bij gezonde mensen voor, maar geven daar geen afwijkingen, zelfs geen wratten. Epidermodysplasia-verruciformispatiënten kunnen deze HPV-varianten niet goed bestrijden, door een erfelijke stoornis in het afweersysteem.

Er zijn 2 genen bekend die deze aandoening kunnen geven: EVER1 (OMIM 605828) en EVER2 (OMIM 605829). De humaan papillomavirus (HPV) varianten die bij EV vaak gevonden worden EV-HPV genoemd. Als de afweer met medicijnen onderdrukt wordt, bijvoorbeeld bij niertransplantatie patiënten, ontstaan na enkele jaren veel wratten, die tot plaveiselcelcarcinomen kunnen ontaarden. Hierbij zijn vaak dezelfde EV-HPV betrokken.

Vitamine A-achtige stoffen (vooral acitretine) kunnen de groei van de wratten en het ontstaan van huidkanker afremmen. Bij sommige patiënten is een goed resultaat bereikt in combinatie met interferon-α2a

"Epidermo" betekent opperhuid; "dysplasia" betekent misvorming; "verruciformis" betekent wrat-vormig. De aandoening wordt ook wel genoemd naar de artsen Felix Lewandowsky and Wilhelm Lutz.



</doc>
<doc id="813336" url="https://nl.wikipedia.org/wiki?curid=813336" title="Paul Langerhans">
Paul Langerhans

Paul Langerhans (Berlijn, 25 juli 1847 – Funchal, 20 juli 1888) was een Duitse patholoog. Naar hem zijn de eilandjes van Langerhans in de alvleesklier (pancreas) vernoemd alsook de Langerhanscellen, een type huidcel.

Paul Langerhans stamde uit een familie van bekende wetenschappers. Zijn vader en diens jongere broers waren artsen. Een van deze broers, Robert Langerhans, was de assistent van de beroemde Rudolf Virchow en werd later zelf ook professor in de pathologie. 

Nadat Paul Langerhans het gymnasiumdiploma op zestienjarige leeftijd had behaald, schreef hij zich in aan de universiteit van Jena voor de studie geneeskunde. Gedurende deze tijd werd hij sterk door Ernst Haeckel en Karl Gegenbaur beïnvloed. 

Zijn proefschrift legde hij in 1869 af bij professor Heinrich von Bardeleben en Rudolf Virchow. In datzelfde jaar ontdekte hij de naar hem genoemde eilandjes van Langerhans in de alvleesklier. 

Een jaar later ondernam Langerhans een expeditie naar Egypte, Syrië en Palestina om onderzoek te doen naar lepra. Gedurende de Frans-Duitse Oorlog (1870-1871) werkte Langerhans in een Duits militair hospitaal. In 1871 nam hij een leerstoel als universitair docent en professor aan, aan de universiteit in Freiburg im Breisgau. 

In 1874 moest hij deze positie en zijn carrière als wetenschapsdocent echter beëindigen, omdat hij leed aan tuberculose. Nadat talrijke kuren in Italië, Duitsland en Zwitserland geen genezing brachten, verhuisde hij naar het Portugese eiland Madeira. Het milde klimaat op dit eiland zorgde voor een dusdanige verbetering in zijn gesteldheid, dat hij weer als arts aan het werk ging. 

In 1888 stierf Paul Langerhans aan een nierziekte.


</doc>
<doc id="813348" url="https://nl.wikipedia.org/wiki?curid=813348" title="Nierziekte">
Nierziekte

Nefrologische aandoeningen of nierziekten zijn ziekten waarbij de nier aangedaan is. Deze ziekten worden over het algemeen behandeld door een nefroloog, een internist die zich verder gespecialiseerd heeft in de werking van de nieren. Een uroloog heeft zich gespecialiseerd in de werking van het hele urinewegstelsel en heeft ook veel verstand van de nieren, maar bij ernstige nieraandoeningen zal de uroloog over het algemeen doorverwijzen naar een nefroloog. 
De werking van de nieren kan worden onderzocht in urine of bloed. De nieren worden in beeld gebracht met echografie, een röntgenfoto in combinatie met contrastvloeistof of een MRI-scan. Bij een vermoeden van ernstige afwijkingen kan een biopt van de nier worden genomen voor pathologisch en histologisch onderzoek.

Er bestaan veel verschillende nieraandoeningen, waaronder:


Nierziekten kunnen het gevolg zijn van een andere aandoening, zoals systemische lupus erythematodes.

Ontstekingen in de nier worden behandeld met antibiotica. Bij ernstige nierziekten zijn er medicijnen, die de functie van de nier kunnen ondersteunen, of het slechter worden van de nierfunctie zo lang mogelijk kunnen tegengaan. Een speciaal dieet kan in dat geval ook zorgen voor minder belasting van de nieren, waardoor ze langer blijven functioneren. Bij ernstig nierfalen kan nierdialyse toegepast worden. Niertransplantatie is dan soms een oplossing.



</doc>
<doc id="813351" url="https://nl.wikipedia.org/wiki?curid=813351" title="Dagritmekaarten">
Dagritmekaarten

Dagritmekaarten zijn afbeeldingen die bedoeld zijn om structuur aan te brengen in het dag- of weekverloop. Op de kaarten worden activiteiten, regels of onderwerpen uitgebeeld, met of zonder tekst. Ze worden gebruikt als pedagogisch- en didactisch leer- en lesmateriaal.

Onverwachte gebeurtenissen of een onduidelijk beeld van een dagindeling, leiden voor kinderen en volwassenen met gedrags, ontwikkelings- en leerstoornissen zoals ADHD en PDD-NOS tot veel onrust. Door middel van dagritmekaarten zien deze personen vooraf wat er gaat gebeuren. Dagritmekaarten geven bovendien een visuele ondersteuning, hetgeen vooral zeer effectief is bij kinderen met een stoornis in het autistisch spectrum. De kaarten bevorderen op deze wijze de zelfredzaamheid.

Om deze reden worden dagritmekaarten voornamelijk gebruikt in de volgende situaties:



</doc>
<doc id="813389" url="https://nl.wikipedia.org/wiki?curid=813389" title="William Ross Ashby">
William Ross Ashby

William Ross Ashby (Londen 6 september 1903 - 15 november 1972) was een Brits psychiater en pionier op het gebied van de cybernetica en systeemtheorie. Hiermee heeft hij invloed gehad op systeemdenkers als Herbert Simon, Norbert Wiener, Ludwig von Bertalanffy, Stafford Beer en Stuart Kauffman.




</doc>
<doc id="813685" url="https://nl.wikipedia.org/wiki?curid=813685" title="Psychiatrisch ziekenhuis">
Psychiatrisch ziekenhuis

Een psychiatrisch ziekenhuis is een gespecialiseerd ziekenhuis voor mensen met psychische problemen die (moeten) kiezen voor een intramurale en intensieve zorgverlening.

Voor de opkomst van de moderne psychiatrie werden mensen die zich sterk afwijkend gedroegen opgenomen in een zogenaamde dol- of gekkenhuizen. Tegenwoordig zijn de algemeen psychiatrisch ziekenhuizen een belangrijk onderdeel van de geestelijke gezondheidszorg (GGZ). Het behandelaanbod varieert van crisisopname en dagbehandeling tot zorg voor chronisch psychiatrische patiënten. Een psychiatrisch ziekenhuis kan naast voltijdse opname en psychiatrische verzorging ook poliklinische raadpleging, dagbehandeling en beschut wonen aanbieden. Doel is behandeling van de psychiatrische symptomen en rehabilitatie van de patiënten in de samenleving. Indien mogelijk kunnen patiënten doorstromen naar begeleid wonen, een beschermende woonvoorziening of een psychiatrisch verzorgingstehuis.

In de jaren 1960 - 1990 kende men in de psychiatrie een aantal 'sociotherapeutische gemeenschappen'. Dit waren op min of meer democratische leest geschoeide afdelingen van psychiatrische ziekenhuizen waar mensen die met psychische problemen te kampen hadden in een 'therapeutische leefomgeving' 'aan zichzelf konden werken'.

Dit is een kleine, vaak zelfstandige instelling, waar de beter onderlegde patiënt meestal op 24 uurs basis een intensieve psychotherapeutische behandeling kon ondergaan.


</doc>
<doc id="813728" url="https://nl.wikipedia.org/wiki?curid=813728" title="INR-meter">
INR-meter

Een INR-meter is een apparaat waarmee mensen met risico op trombose die coumarines (antistollingsmedicijnen) slikken zelf de INR-waarde in hun bloed kunnen meten. INR staat voor "International Normalized Ratio," een maat voor de stollingstijd van bloed. Controle van de INR is belangrijk, omdat door ziekte, voeding of medicijngebruik schommelingen in de INR kunnen optreden. Aan de hand van de INR-waarde wordt de juiste dosering medicijnen bepaald.

Met zelfmeten zijn mensen met risico op trombose niet langer afhankelijk van de controle door een trombosedienst. Zij kunnen op elk gewenst tijdstip en waar dan ook eenvoudig en snel zelf hun INR bepalen. 

Niet iedereen komt in aanmerking voor zelfmeten van de INR. In Nederland heeft de "Federatie Nederlandse Trombosediensten" de criteria opgesteld waaraan gebruikers moeten voldoen.

Er zijn alternatieven voorhanden, die dezelfde FNT-criteria aanhouden en zeker net zo veilig zelfmeten begeleiden. Zorgverzekeraars vergoeden in principe de begeleiding en het zelfmeetapparaat aan alle in Nederland verzekerden, al stellen zij wel voorwaarden aan de duur van de behandeling en de leeftijd van de patiënt. Dat laatste uit veiligheidsoverwegingen.

De meeste trombosediensten bieden dit aan, maar in de regel zijn er wachtlijsten voor de noodzakelijke cursus. Trombosediensten die internet-begeleid zelfmeten aanbieden hebben in de regel geen wachtlijst. Na doorverwijzing door een arts (bijvoorbeeld de internist, cardioloog of huisarts) kan meestal direct met de eenvoudige cursus gestart worden.

Zelfmeten wordt in principe vergoed door de Nederlandse zorgverzekeraars uit basispakket. Zelfmeten is aanzienlijk duurder dan laten meten door de klassieke prikpost.

De teststrip wordt in de INR-meter geplaatst. Daarna wordt op de teststrip een druppeltje bloed aangebracht, verkregen via een vingerprikje met een prikpen. Binnen één minuut verschijnt de uitslag in een digitaal lcd-venster. Aan de hand van de uitslag kan men óf zelf de dosering van de medicatie aanpassen óf de uitslag digitaal doorsturen naar de trombosedienst, die antwoordt met een nieuw doseringsschema. De meeste INR-meters bewaren een groot aantal resultaten, waarmee inzicht in de geschiedenis van de INR-waarde verkregen wordt. Daarnaast wordt de houdbaarheidsdatum van de teststrips gecontroleerd en of deze niet te vochtig zijn geweest of bij een verkeerde temperatuur bewaard. Voor het zelfmeten van de INR krijgt men een cursus, soms kan dat digitaal.



</doc>
<doc id="813735" url="https://nl.wikipedia.org/wiki?curid=813735" title="Archegonium">
Archegonium

Een archegonium (meervoud: archegonia) is een haploïde structuur of orgaan met een steriele buitenwand, dat vrouwelijke gameten produceert. Een archegonium wordt gevormd tijdens de gametofytfase bij embryophyta, zoals mossen, levermossen, hauwmossen en primitieve vaatplanten (varens, naaktzadigen zoals de palmvarens en de Japanse notenboom). 

Een archegonium is meestal flesvormig met een steriele, eencellige buitenwand. In het buikgedeelte (verdikte gedeelte) zit een enkele centrale cel, die zich kort voor de rijping deelt in een eicel en een buikkanaalcel. Bij verschillende groepen van de "Embryophyta" is hierboven de hals met de halskanaalcellen die zich bij rijpheid kunnen oplossen, zodat er een doorgang ontstaat voor de spermatozoïden.

Bij een rijp archegonium zwellen de bovenste buitenwandcellen op, waardoor de cuticula stuk gaat en zo een kanaaltje ontstaat waardoor de "antherozoïden" of zaadcellen de eicel kunnen bevruchten. Het vergelijkbare vrouwelijke gametangium van schimmels, waterschimmels ("Oomycota") en algen wordt een oögonium genoemd. Deze hebben geen steriele buitenwand.

Bij mossen spreekt men van gynoecium als de argegonia bij elkaar staan geplaatst.


</doc>
<doc id="813768" url="https://nl.wikipedia.org/wiki?curid=813768" title="Nederlandse Maatschappij tot bevordering der Tandheelkunde">
Nederlandse Maatschappij tot bevordering der Tandheelkunde

De Koninklijke Nederlandse Maatschappij tot bevordering der Tandheelkunde (KNMT) is een beroepsorganisatie van tandartsen en tandartsspecialisten in Nederland. De organisatie heeft de vorm van een vereniging.

De vereniging is, als Nederlandse Maatschappij tot bevordering der Tandheelkunde, opgericht op 14 februari 1914 en telde honderd jaar later ruim 8000 leden. De vereniging heeft tot doel bij te dragen aan een goede mondgezondheid van alle inwoners van Nederland en om tandartsen en tandartsspecialisten te ondersteunen, zodat zij een goede tandheelkundige zorg kunnen verlenen. De vereniging heeft veertien regionale afdelingen met elk een afdelingsbestuur en centraal een hoofdbestuur en een bureauorganisatie. Het predicaat Koninklijk ontving de NMT op 14 februari 2014 tijdens het jubileumcongres, uit handen van minister Schippers van Volksgezondheid. De naam is sindsdien KNMT.

Naast de KNMT kent Nederland nog een tweede beroepsorganisatie, de Associatie Nederlandse Tandartsen (ANT).

De KNMT is mede-initiatiefnemer van het KiMo, het Kennisinstituut Mondzorg, dat richtlijnen gaat ontwikkelen voor tandartsen om zo te komen tot de beste mondzorgbehandeling voor de patiënt.



</doc>
<doc id="814833" url="https://nl.wikipedia.org/wiki?curid=814833" title="Lycorine">
Lycorine

Lycorine is een giftige, kristallijne alkaloïde die in verscheidene planten uit de narcisfamilie voorkomt zoals "Amaryllis", "Clivia", haaklelie, "Hippeastrum" en narcis. Het is uiterst giftig, zo niet dodelijk, als het in bepaalde hoeveelheden ingenomen wordt. Symptomen van lycorinevergiftiging zijn: braken, diarree en spasmen. Desalniettemin wordt het soms medicinaal gebruikt. Dat is de reden dat sommige mensen de populaire "Clivia" verzamelen.

Lycorine belet eiwitsynthese, en de biosynthese van ascorbinezuur, alhoewel studies van dat laatste controversieel zijn en geen duidelijke conclusies bieden.

Lycorine heeft anti-inflammatoire en antitumorale eigenschappen en vertoont werkzaamheid tegen malaria en bepaalde virussen, zoals polio en het SARS-virus.


</doc>
<doc id="815041" url="https://nl.wikipedia.org/wiki?curid=815041" title="Inner child">
Inner child

Inner child, letterlijk "innerlijke kind", is een concept dat gebruikt wordt in de populaire psychologie en dat uitgaat van de aanwezigheid van een kindaspect in de psyche van de mens, als een onafhankelijk werkend systeem. De term wordt meestal gebruikt om te verwijzen naar de subjectieve ervaringen en overgebleven affecten van de kindertijd.

De oorspronkelijke theorie is beschreven in het boek "Ik ben o.k., jij bent o.k." van Thomas Anthony Harris en is gebaseerd op de Transactionele Analyse van psycholoog Eric Berne die het Ouder-, Volwassene- en Kind-Ego gebruikte als metaforen van wisselwerking tussen mensen. In het geval van Berne beschrijft het dus een metafoor en niet een systeem in onze hersenen.

Er zijn veel theorieën die het populair psychologische "inner child" benaderen. Zo beschreef Carl Jung een vergelijkbaar concept dat hij "Goddelijke Kind" noemde. Charles Whitfield bedacht de theorie "het Kind van Binnen" en verder wordt de term "Ware Zelf" vaak gebruikt. De Amerikaanse leider in de zelfhulpbeweging John Bradshaw beschreef zijn concept van het "Verwonde Innerlijke Kind". Het Inner child valt binnen het concept van "werken met delen".



</doc>
<doc id="815729" url="https://nl.wikipedia.org/wiki?curid=815729" title="Tegengif">
Tegengif

Een tegengif of antidotum is een substantie die de werking van een giftige stof in het (menselijk) lichaam kan neutraliseren, vertragen, of verzwakken. Een tegengif kan een stof zijn die zelf ook als vergif is te kwalificeren. Het kan tegen meerdere soorten vergif beschermen in het geval van een breed-spectrumtegengif, of slechts tegen een specifiek gif in het geval van een specifiek of smal-spectrumtegengif.

Verreweg de meeste vergiften hebben geen specifiek tegengif. Andere vergiften hebben wel een tegengif of andere effectieve behandeling, maar veroorzaken pas vergiftigingsverschijnselen op het moment dat het te laat is voor behandeling.
Een tegengif kan op verschillende manieren werken. Het tegengif kan het gif bijvoorbeeld chemisch binden of inkapselen waarna het uitgescheiden kan worden. Deze chemische binding kan er tevens voor zorgen dat het lichaam de stof niet kan metaboliseren naar een schadelijker of makkelijker opneembare vorm.





Sommige vergiften hebben echter een dermate snelle of trage werking, dat men vrijwel altijd te laat is met het tegengif, hetzij omdat de patiënt al overleden of niet meer te redden is, hetzij omdat de eerste symptomen pas optreden in een stadium waarin er niets meer aan te doen is. Een voorbeeld is waterstoffluoride, dat bij direct contact slechts milde huidirritatie geeft en pas ernstige symptomen vertoont als de stof tot het bot en in het bloed is doorgedrongen.

Verreweg de meeste vergiften hebben echter geen specifiek tegengif. In dat geval is een andere behandeling geboden (nierdialyse, transplantatie van het besmette orgaan), of kan men slechts wachten tot het lichaam zelf met het gif heeft afgerekend. Een voldoende hoge dosis van sommige vergiften, zoals ricine, zal onomkeerbaar zijn en onherroepelijk tot de dood leiden.


</doc>
<doc id="815746" url="https://nl.wikipedia.org/wiki?curid=815746" title="William Branham">
William Branham

William Marrion Branham (Kentucky, 6 april 1909 – Friona, Texas, 24 december 1965) was een invloedrijke Amerikaanse Bijbelleraar en wordt door sommigen gezien als een van degenen die verantwoordelijk was voor het ontstaan van de Latter Rain Movement. Branham wordt door velen ook beschouwd als een van de voorlopers van de genezingsbeweging die in de jaren 50 en 60 massaal zou opkomen.

Branham was de oudste in een gezin van negen kinderen. Zijn vader was een voormalig alcoholist.

Branham beweerde vanaf zijn jeugd bovennatuurlijke ervaringen te hebben, waaronder profetische visioenen. Een bepalend moment was toen hij op jonge leeftijd zei een engel te hebben gezien, die hem vertelde dat hij nooit moest drinken, roken of zijn lichaam op enigerlei wijze vergiftigen. Toen hij na een tentsamenkomst in 1933 een doopdienst had, zou een stem uit de hemel hebben geklonken die zei dat, zoals Johannes de Doper de eerste komst van Jezus Christus had aangekondigd, Branham gezonden was om de boodschap van de tweede komst aan te kondigen. Hiervan zouden anderen getuige zijn geweest.

Branhams ouders waren in naam rooms-katholiek, maar veel aandacht besteedden ze er niet aan. Branham zou voor zijn bekering carrière als bokser hebben gemaakt en vijftien gevechten hebben gewonnen. In de jaren twintig had hij een bekeringservaring, en werd later assistent-voorganger bij de plaatselijke baptistenkerk. Na een verschil van mening met de senior-voorganger over het recht van vrouwen om te mogen preken, begon hij zijn eigen samenkomsten.

In mei 1946 beweerde Branham dat hij van een engel opdracht had ontvangen om een publieke bediening van evangelisatie en gebedsgenezing te beginnen. Hieruit kwam een opwekking voort die resulteerde in een wereldwijde gebedsgenezingsbeweging.
In 1948 werd begonnen met het uitgeven van het blad "The Voice of Healing", waarin veel aandacht werd besteed aan Branhams campagnes en die van andere gebedsgenezers. Branham begon ook in het buitenland te spreken. In Durban, in Zuid-Afrika, bezochten naar schatting honderdduizenden de samenkomsten. Een gedetailleerd verslag van de samenkomsten in Zuid-Afrika kan worden gevonden in Julius Stadsklevs boek "Een profeet bezoekt Zuid-Afrika" uit 1952.

Gedurende de opwekkingsdiensten in de jaren vijftig en zestig zouden velen door hem genezen zijn, onder wie het Amerikaanse congreslid Upshaw. Ook beïnvloedde hij andere beroemd geworden gebedsgenezers, zoals Thomas Lee Osborn.

Branham was omstreden, onder andere vanwege de visioenen die hij zei te hebben. In 1950 werd een foto gemaakt waarop Branham met een soort aureool boven zijn hoofd te zien was. De foto werd gemaakt tijdens een debat over de Bijbelse onderbouwing van gebedsgenezing. De foto werd onderzocht door George J. Lacy, een onderzoeker van omstreden documenten, die tot de conclusie kwam dat er niet met het origineel was geknoeid.

In de loop van de jaren zestig raakte Branham in opspraak, omdat hij beweerde dat de theologie van de drie-eenheid, zoals in de meeste kerken werd uitgedragen, geen Bijbelse basis had. Hij nam echter ook afstand van de theologie van de Oneness-beweging, een unitaristische stroming binnen de pinksterbeweging. Hij leerde dat er één God was, die zich op verschillende manieren manifesteerde. Branham leerde dat de waterdoop in de Naam van de Here Jezus Christus moest gebeuren zonder gebruikmaking van de titels van 'de Vader, de Zoon en de Heilige Geest'. Branham verwees hiervoor naar de opdracht van Jezus in Matteüs 28 en de uitleg van Petrus daarvan in Handelingen 2:38.

Daarnaast leerde hij bijvoorbeeld dat Kaïn niet een zoon was van Adam, maar het resultaat was van seksuele gemeenschap tussen Eva en de slang in het paradijs uit het Bijbelboek Genesis. Volgens Branham leerde de Bijbel dat de slang in het paradijs een ander wezen was dan de slang die we vandaag kennen. De slang werd na de zondeval vervloekt door God om op zijn buik te gaan (Genesis 3:14), waaruit hij afleidde dat de slang een rechtopgaand wezen was. De slang was een listig dier, dat volgens de Bijbel zelfs kon spreken met de vrouw (Eva). Branham gebruikte ook 1 Johannes 3:12 als onderbouwing. Daar staat: "Niet gelijk Kaïn, die uit den boze was..." (Statenvertaling).

William Branham overleed op 56-jarige leeftijd na een frontale aanrijding met een tegenligger.

Vandaag de dag zijn er wereldwijd vele groepen die geloven in de boodschap die Branham uitdroeg. Ze geloven dat de Bijbel de komst van een profeet beloofde, voor de tweede komst van Jezus Christus. De bediening van Branham zou zijn bedoeld om de 'Christelijke Bruid' (de kerk) gereed te maken voor de komst van de 'Bruidegom' (Jezus Christus).


</doc>
<doc id="818127" url="https://nl.wikipedia.org/wiki?curid=818127" title="Kleurenleer van Goethe">
Kleurenleer van Goethe

De kleurenleer van Goethe ("Zur Farbenlehre") is een natuurwetenschappelijk werk van Johann Wolfgang von Goethe, verschenen in het jaar 1810.

Goethe wijdde een groot deel van zijn leven aan de bestudering van kleuren en andere natuurwetenschappelijke verschijnselen. Hoewel Goethe vooral als dichter bekend is geworden, zag hij zelf zijn natuurwetenschappelijke werk als zijn grootste verdienste. Tegen zijn vriend en medewerker Johann Peter Eckermann zei Goethe aan het einde van zijn leven:

Ook sprak hij: 

Goethe gaat uit van direct waarneembare verschijnselen: fenomenen. Het is een kleurenleer, geen theorie over kleuren.

Hoewel de huidige wetenschap duisternis theoretisch beschouwt als de afwezigheid van licht, ziet Goethe duisternis als een waarneembaar fenomeen, als de polaire tegenhanger van licht. Op deze dualiteit van licht en duisternis heeft Goethe zijn kleurenleer opgebouwd. Kleuren ontstaan volgens Goethe bij wisselwerking tussen licht en duisternis.

Ook dient er een "troebel medium" te zijn, zoals de atmosfeer of het glas van een prisma. Daardoor kan er een interactie tussen het licht en de duisternis plaatsvinden. In volledig licht in leegte of volledige duisternis is dat onmogelijk. In die vermenging van licht en duisternis in een troebel medium ontstaat kleur. Dat troebel medium kan een gas, een vloeistof of vaste stof zijn: lucht, water of glas.

Volgens Goethe zijn er twee basiskleuren: hemelsblauw (cyaan) en geel. Cyaan ontstaat door de aanschouwing van donker door het licht heen, zoals we overdag de hemel zien ('s nachts is die zwart, maar als de atmosfeer overdag door zonlicht iets wordt verlicht, nemen we die zwarte hemel als hemelsblauw waar). Andersom ontstaat geel door de aanschouwing van licht door het donker heen, zoals we het "witte" zonlicht waarnemen door de relatief donkere atmosfeer. Deze beide kleuren zijn oerfenomemen: fenomenen die niet tot andere fenomenen te herleiden zijn. Dat betekent dat de kleuren cyaan en geel voor onze ogen ontstaan als verschijnselen en dat ze daarvoor dus niet aanwezig waren. Dit is overeenkomstig de "leer der verschijnselen", de fenomenologie.

Hetzelfde "verschijnsel" is zichtbaar bij een kaarsvlam in een donkere ruimte. Deze is hemelsblauw wanneer men door de onderkant van de vlam de donkere ruimte erachter waarneemt. Daar ter plaatse wordt de relatief zuivere lucht de vlam in gezogen. Er is weinig vermenging van de aanschouwde duisternis achter de kaarsvlam met het licht in de vlam, vergelijkbaar met de atmosfeer. Het licht in de kaarsvlam is geel omdat het vertroebeld wordt in het medium van verbrandingsgassen.

Door bovenstaande waarnemingen kwam Goethe tot de conclusie, dat kleuren ontstaan door de wisselwerking tussen licht en donker. Anders gezegd: door vertroebeling van licht door donker enerzijds ontstaat geel en door vertroebeling van donker door licht anderzijds ontstaat blauw.

Vanuit de polariteit van de oerfenomenen van blauw en geel, welke dus ontstaan uit de eerste ontmoeting van het licht en de duisternis, verklaarde Goethe de andere kleuren. Dat gebeurt door intensivering ("Steigerung") van de beide kleuren blauw en geel.

Bij een intensivering van geel verschijnt eerst de kleur oranje en bij grotere intensivering de kleur rood. De ondergaande zon wordt eerst oranje en dan rood als het witte licht een steeds langere weg door de atmosfeer aflegt. Er is dan steeds meer interactie is met de duisternis. Bij veel afvalstoffen op bepaalde plaatsen in de kaarsvlam, dus ook bij een intensere wisselwerking, kan men daar ter plaatse ook oranje en rood waarnemen.

Bij intensivering van cyaan ontstaat eerst indigo en dan bij nog grotere intensivering violet. Deze kleuren zijn zichtbaar aan de oostelijke hemel tegenover de ondergaande rode zon, of aan de hemel hoog in de bergen. De oorzaak ligt volgens Goethe in de grotere interactie van de sterke duisternis met het weinige licht. Ook kan men dit waarnemen aan de regenboog. Rood grenst aan de donkere zijde en violet aan de lichte zijde hiervan, zowel aan de eerste als ook aan de tweede regenboog. Ook bij de iris of het regenboogvlies van het oog is dat bij nauwkeurige waarneming naast de eigen kleur van het oog tussen het wit van het oog en de donkere pupil te zien. 

Hiermee gaf Goethe tevens de gevoelservaring aan, die innerlijk opgewekt wordt bij de mens. Een innerlijk fenomeen dus, tenminste voor de mens die zijn gevoel niet onderdrukt. Goethe luisterde bij de ontwikkeling van zijn kleurenleer ook veelvuldig naar kunstschilders, hoe zij de kleuren (psychologisch) ervoeren.

De geelachtige kleuren en de blauwachtige kleuren worden in een kleurencirkel verbonden door groen en tevens aan de geïntensiveerde zijde door magenta (door Goethe purper genoemd). Groen werd beschouwd als harmonisch en neutraal, als de groene natuur van de vegetatie, warm noch koud, tussen de oerfenomenen blauw en geel in. Magenta zag hij als een kleur die zowel warmte als koude in zich draagt, inliggende tussen de geïntensiveerde kleuren rood en violet. Het is de kleur magenta die als synthese van geïntensiveerde kleuren van de duistere en de lichte zijde, door sommigen als transcendent ervaren wordt. 

Schematisch kunnen deze kleuren in een soort davidster weergegeven worden door twee gelijkzijdige driehoeken in elkaar:

De bovenste driehoek zijn de primaire kleuren zoals in de subtractieve kleurmenging dient te worden gebruikt (zoals bij kleurendruk en schilderen).
De onderste driehoek zijn de basiskleuren zoals bij additieve kleurmenging dient te worden gebruikt (zoals bij televisie of beamer).
De kleuren die tegenover elkaar staan zijn complementaire kleuren.
Bovenaan ziet men deze davidster in cirkelvorm door Goethe geschilderd, met daarin de menselijke gevoelswaarden.

In de moderne kleurendruktechniek worden deze subtractieve kleuren gebruikt. Uit deze drie kleuren kunnen in principe alle kleuren worden gesynthetiseerd. Daarom krijgt men altijd het advies om naast (cyaan)blauw en geel, niet rood (volgens Johan Itten zoals geleerd op school) te nemen bij het schilderen. Men adviseert dan "diep-roze" omdat het "beter werkt" dan rood. Men bedoelt dan magenta en weet eigenlijk niet dat dit een referentie is naar de kleurenleer van Goethe.

Wanneer een straal licht een prisma passeert, zal het prisma een licht spectrum projecteren, overeenkomend met de kleuren van de regenboog. Dit is het beste zichtbaar in camera obscura-opstelling in een donkere ruimte, waarbij het gat zich tussen de lichtbron en het prisma bevindt. Aan de andere kant van het prisma is vanaf een zekere afstand het spectrum zichtbaar. Houdt men het projectiescherm te dicht bij het prisma, dan zijn alleen geel en rood aan één zijde, en cyaan en violet aan de andere zijde te zien: de middenkleur groen ontbreekt dan. 

Een donker spectrum ontstaat juist door in een lichte kamer licht te blokkeren door vóór het prisma een object te plaatsen dat een straal schaduw werpt. Het prisma laat dan een spectrum zien dat complementair is aan dat van de regenboog. Aan de randen ontstaan eerst geel en cyaan, en bij voldoende afstand van het projectiescherm magenta in het midden magenta.

Goethe verwijst in zijn historisch overzicht naar een artikel van Louis Bertrand Castel uit 1740. Daarin komt het verschil tussen breking en licht-donker dualiteit goed tot uiting (zie afbeelding). Volgens Newton wordt het witte licht door een prisma gebroken in zeven kleuren: rood, oranje, geel, groen, blauw, indigo, violet. De waarneming van Louis Castel daarentegen, laat zien hoe de kleuren ontstaan vanuit de overgang van licht en duister zoals hierboven beschreven. Deze kleuren kan iedereen waarnemen en zijn de basis van Goethes kleurenleer. Zijn kleurencirkel komt voort uit de combinatie van het lichte en het donkere spectrum. De beide middenkleuren groen en magenta, die complementair aan elkaar zijn, verbinden dan de beide eindige spectra tot een oneindige harmonische cirkel. De uitersten in deze opsomming passen weer naast elkaar, waardoor van een begin en eind geen sprake is. Bij Newton is dat wel het geval: volgens hem heeft iedere kleur een zekere golflengte.

Genoemd is hiervoor al de ervaring van koude en warme kleuren vanuit de duisternis en het licht. In de afbeelding van de kleurencirkel bovenaan rechts staan die naast elkaar horizontaal; links koel en rechts warm. Bij elke kleur ervoer Goethe een bepaald gevoel zoals hij daarbij heeft geschreven.

Aan de kleur magenta, die dus niet in de lichte regenboog voorkomt, wordt door sommigen een speciale betekenis toegekend. Bij de rooms katholieken wordt magenta (purper) gebruikt voor de Advents- en de Vastentijd, op Goede Vrijdag, op boete- en voorbereidingsdagen alsmede bij begrafenissen. De naam magenta komt van het dorpje Magenta nabij het slagveld dat "rood" (magenta dus) zag van het bloed. Volgens Goethe draagt magenta de gevoelswaarde van zowel warm als koude tegelijk. Vandaar de relatie met het menselijk bloed qua kleur en de gevoelens van het hart dat het bloed doet stromen.

Volgens Goethe was er niets zo volmaakt als wit licht (heel kan men ook zien als synoniem voor heilig). Zijn leer sluit aan bij de symboliek van de tegenstelling licht en duisternis (goed en kwaad, vreugde en verdriet enz.). Als fenomeen betrekt hij daar dan ook de psychologisch werking op het gevoel bij, ofwel de "stemming" die het in de "ziel" opwekt. Dus zowel objectief als subjectief.

Goethe heeft het dus niet over een reductionistische theoretische beschouwing van uitsluitend uiterlijk zichtbare kleuren, zoals die men die tegenwoordig kent als trillende energie van een bepaalde frequentie of golflengte. Dat zijn abstracties, net zoals men wit licht kan zien als een stochastische beweging van energie, in plaats van opgebouwd uit een aantal vaste frequenties. Wiskundig kan men met fouriertransformaties dit wel in elkaar omrekenen, maar het diepere wezen van het witte licht blijft toch verborgen. Dat kan men zich enigszins realiseren door te bedenken dat sterrenlicht van verschillende sterren ook onderling verschillend is. De wisselwerking van energie en materie (licht en duisternis) van elke ster wordt medegedeeld door zijn "eigen" uitgestraalde licht. Daarom heeft elke ster in zijn lichtspectrum zijn eigen "handtekening" ofwel zijn eigen "individuele heelheid".

In zijn autobiografische roman "Dichtung und Wahrheit" maakte Goethe meermalen melding van zijn bijzondere waarnemingsvermogen. 
Overigens was hij als vrijmetselaar ook vertrouwd met lichtsymboliek. Centraal staat daar "het licht dat schijnt in de duisternis" "En de duisternis heeft het niet begrepen, en het licht is het leven der mensen." (Bijbelteksten, respectievelijk: Johannes 1:5; Johannes 1:5-6.) 

In het hoofdstuk "Allegorischer, symbolischer, mystischer Gebrauch der Farbe" beschrijft Goethe hoe uit de oerfenomenen geel en blauw met zijn intensivering in rood (en de tegenhanger violet) en de vereniging daarvan (in magenta en groen), een nieuw transcendent (verticaal in de kleurencirkel) duaal gevoelsfenomeen bij de aanschouwing ontstaat. Goethe beriep zich hierbij bij de duiding van zijn gevoelens op theosofische leringen en natuurfilosofie die in zijn jeugd centraal stonden, zoals de lering van Elohim (God der goden). Rond magenta ervoer hij de goddelijke ziele-eigenschappen schoonheid, rede en fantasie en zijn duale schaduwprojecties in de mens en de natuur. Rond groen ervoer hij het aardse natuur, verstand en sensualiteit.

Toch hadden en hebben weinigen waardering voor Goethes natuurwetenschappelijke werk. In het algemeen accepteert de wetenschap de leer van Isaac Newton. Newton beschouwde wit licht als combinatie van verschillende kleuren, welke middels een door een prisma veroorzaakte lichtbreking zichtbaar gemaakt kunnen worden. Newton heeft nooit gesuggereerd dat kleuren door interactie tussen licht en duisternis ontstaan. Ook kende hij aan kleuren geen verdere betekenissen toe.
Op alle scholen, behalve op de vrije school volgens Rudolf Steiner, onderwijst men die theorie van Newton en tevens de kleurencirkel van Johannes Itten.

Een verklaring voor het vele onbegrip kan zijn, dat Newtons leer naadloos past in het huidige wetenschappelijk materialistische paradigma. Het huidige paradigma heeft tot resultaat dat men Goethes kleurenleer uitsluitend vanuit zuiver fysisch oogpunt benadert. 
Goethes methode wijkt echter af van deze benadering, hij gaat uit van zintuiglijke waarneembare verschijningsvormen als fenomenen. Hij beschrijft datgene wat ieder mens met zijn zintuigen kan waarnemen, maar betrekt ook wezenlijke karaktereigenschappen erbij. Goethe gaat dan niet over tot een fysische verklaring, hypothese of theorie.

Opvallend is dat Goethe het aanvankelijk eens was met Newton. Maar nadat hij zelf experimenten met een prisma uitvoerde, zag hij geen kleuren ontstaan. Hij deed het experiment echter waarschijnlijk op een mistige dag, waardoor wit licht uit vele hoeken het prisma binnentraden. De ontstane spectra uit al deze hoeken leveren samen weer wit licht op.<br>
Later zag hij door een prisma wel kleuren, vooral aan de randen van ramen. Het viel hem op dat kleuren in het algemeen vooral ontstaan aan de randen tussen licht en duisternis. Dit was voor hem het bewijs dat uit de wisselwerking tussen licht en duisternis zelf kleuren ontstaan. Hierop bouwde hij zijn leer.

Dit wil niet zeggen dat de theorie van Newton onjuist zou zijn, maar het is een speculatief verklaringsmodel. Dat wil niet zeggen dat de lichtbreking van lichtstralen van een bepaalde kleur niet zou bestaan: dat is ook als fenomeen waar te nemen. Maar de oorzaak van de lichtbreking van verschillende kleuren licht is onkenbaar. Tegenwoordig zijn daar vele opvattingen over, zie afleidingen van de brekingswet. Auteur Ruud van Renesse beschouwde de theorie van het lichtbreking als bewijs dat wit licht opgebouwd is uit kleuren, als een drogreden. Dat is iets anders dan dat licht van een bepaalde kleur niet "gebroken" of "afgebogen" wordt.

Sommige moderne natuurwetenschappers (onder andere Henri Bortoft en Reinhold Sölch) krijgen weer meer begrip voor Goethes kleurenleer. Een duidelijke standpunt over de controverse tussen Goethe en Newton komt van de kleurenwetenschapper R.L. van Renesse.




</doc>
<doc id="818186" url="https://nl.wikipedia.org/wiki?curid=818186" title="Herman van Cappelle (inspecteur)">
Herman van Cappelle (inspecteur)

Herman van Cappelle (Amsterdam, 25 september 1825 – Haarlem, 8 februari 1890) was een Nederlands arts, referendaris en geneeskundig inspecteur.

Hij werd geboren als zoon van J.P. van Cappelle (1783-1829), toenmalig hoogleraar in de Nederlandse taal en letterkunde en de Vaderlandse Geschiedenis aan het Athenaeum Illustre te Amsterdam.

Nadat Herman van Cappelle in Leiden tot doctor medicinae was gepromoveerd keerde hij terug naar zijn geboortestad waar hij zich vestigde als geneeskundige. Bovendien werd hij lid van de Provinciale Commissie van Geneeskundig toezicht van Noord-Holland. Bij het grote publiek raakte hij bekend door zijn bijdragen aan de door de Maatschappij tot Nut van 't Algemeen uitgegeven "Volksalmanak" en de boeken die hij schreef over hygiëne en gezondheidszorg (zie bibliografie).

Op 4 november 1865 werd hij op voordracht van minister van Binnenlandse Zaken Thorbecke benoemd tot referendaris bij de afdeling Medische Politie. Als hoofd van deze afdeling van het ministerie van Binnenlandse Zaken was hij onder andere betrokken bij de voorbereiding van wetsontwerpen op geneeskundig en veterinair gebied. In 1875 werd hij benoemd tot parttime Inspecteur voor het Staatstoezicht op Krankzinnigen. In 1884 volgde W.P. Ruysch hem op als hoofd van de afdeling Medische Politie, waarna Van Cappelle zich in Baarn vestigde als Inspecteur voor het Staatstoezicht op Krankzinnigen.

Herman van Cappelle overleed in 1890 op 64-jarige leeftijd na lange tijd geleden te hebben aan een chronische hersenaandoening.




</doc>
<doc id="818658" url="https://nl.wikipedia.org/wiki?curid=818658" title="Antacidum">
Antacidum

Een antacidum (meervoud: "antacida") is een stof, meestal een base, die het maagzuur tegenwerkt. Antacida neutraliseren dus het maagzuur.

Antacida verlichten de pijn bij maagzweren, echter ze werken over het algemeen niet goed genoeg om deze te genezen. Ze zorgen voor een neutraliserende reactie, ze gedragen zich als een buffer tegen het maagzuur, waardoor de pH stijgt. Hierdoor neemt de zuurgraad in de maag af. Als het maagzuur in contact komt met de zenuwen in de slijmvliezen van de maagwand, veroorzaakt dat pijn. Dit gebeurt als de zenuwen bloot liggen, zoals bij maagzweren. Het maagzuur kan soms ook zweren in de slokdarm of in de twaalfvingerige darm bereiken.

Andere werkingen kunnen ook bijdragen aan de verlichting van de pijn, zoals het effect van aluminiumionen die de samentrekkingen van de gladde spieren remmen en daarmee het leegmaken van de maag remmen.

Antacida worden oraal toegediend om de klachten bij zuurbrand te verlichten. Zuurbrand is het belangrijkste symptoom van de gastro-oesofageale refluxziekte. De behandeling met enkel antacida is symptomatisch en wordt alleen gebruikt bij lichte klachten. De behandeling van maagzweren zal vaak behalve met antacida ook met H2-antagonisten of protonpompremmers moeten worden behandeld.

Het nut van het combineren van verschillende antacida is niet duidelijk, hoewel de combinatie van magnesium- en aluminiumzouten een verandering van de darmperistaltiek kan voorkomen doordat magnesiumzouten een laxerend, en aluminiumzouten juist een obstiperend effect hebben.


Een lagere maagzuurconcentratie vermindert het vermogen om voedsel te verteren. De enzymen in de maag, zoals chymosine en pepsine, werken juist optimaal bij de hoge concentratie maagzuur. Het vermogen om later in het verteringsstelsel sommige voedingsstoffen zoals ijzer en vitamine B op te nemen wordt ook aangetast. De lage pH (hoge concentratie zuur) van het maagzuur doodt normaal gesproken bacteriën. Het gebruik van een antacidum betekent dan ook dat de persoon gevoeliger wordt voor een infectie.


</doc>
<doc id="819072" url="https://nl.wikipedia.org/wiki?curid=819072" title="Livor mortis">
Livor mortis

Livor mortis (ook wel "lijkvlek" of "hypostase" genoemd) betreft bij overledenen de donkerpaarse verkleuring op de laagst gelegen plekken van het lichaam. De verkleuring treedt ongeveer een tot twee uur na het overlijden op en is na acht tot tien uur compleet. 

Livor Mortis wordt veroorzaakt doordat het hart het bloed niet meer rondpompt, waardoor de rode bloedcellen en het plasma van elkaar gescheiden worden. De rode bloedcellen zinken en belanden in het lager gelegen deel van het lichaam. Bij een overledene die op zijn rug ligt zal livor mortis op de rug te zien zijn, maar niet op de punten waar het lichaam in contact is met de bodem waar het bloed wordt weggedrukt. Als het zich op een andere plek op het lichaam openbaart, betekent dat het lijk na de dood en nadat de lijkvlekken zijn gefixeerd, is gekeerd of verplaatst. Verkleuringen op de huid die bij aanraking wit worden, wijzen erop dat de livor mortis nog niet volledig is ingetreden, dus dat de dood meer dan twee uur maar waarschijnlijk niet meer dan tien uur geleden is ingetreden. In sommige gevallen bij bijvoorbeeld veel bloedverlies is de livor mortis niet van toepassing.


</doc>
<doc id="819520" url="https://nl.wikipedia.org/wiki?curid=819520" title="P.H. van der Hoog">
P.H. van der Hoog

Pieter Henricus van der Hoog (Den Haag, 17 augustus 1888 – aldaar, 16 april 1957) was een Nederlandse arts, wereldreiziger en schrijver. 

In 1913 studeert hij af en zal als dermatoloog in verschillende gebieden werkzaam zijn, van Saoedi-Arabië tot Suriname en van Indonesië tot Curaçao. Overal waar hij komt bestudeert hij de inheemse geneesmethoden. Zo doet hij een kennis op van speciale kruiden, oliën en plantenextracten die overal waar hij komt door de bevolking worden gebruikt. Hij begint zich te richten op schoonheidsmiddelen en in 1935 begint hij een eigen schoonheidsbedrijf dat tot vandaag toe bestaat.

Hij heeft verscheidene boeken geschreven over zijn geneeskundige kennis en een over zijn pelgrimservaringen in Saoedi-Arabië. Hij was bekeerd tot de islam en heeft zodoende tijdens zijn verblijf in Saoedi-Arabië de Hadj verricht. Zijn ervaringen van zijn bedevaart in de Hidjazstreek heeft hij beschreven in het boek "Pelgrims naar Mekka".




</doc>
<doc id="819527" url="https://nl.wikipedia.org/wiki?curid=819527" title="Dermatoloog">
Dermatoloog

Een dermatoloog is een arts die huidziekten als specialisatie heeft, en daarom ook vaak huidarts genoemd wordt. Een dermatoloog houdt zich bezig met aandoeningen van de huid, de nagels en het haar, samen 'huidziekten' genoemd. Ook diagnostiek en behandeling van geslachtsziekten (venereologie) hoort traditioneel bij het specialisme, dat vaak officieel met dermato-venereologie wordt aangeduid.

De huidarts moet behalve van specifieke huidziekten ook veel weten van allerlei inwendige, immunologische en reumatische ziekten waarbij vaak huidverschijnselen optreden. Belangrijke aandachtsgebieden in de dermatologie zijn eczeem, psoriasis en de kwaadaardige huidtumoren waarvan de 'grote drie' het basaalcelcarcinoom, het plaveiselcelcarcinoom en het melanoom zijn. Een ander aandachtsgebied van de dermatoloog is de flebologie of wel aderkunde. Hierin staat de behandeling van spataderen centraal alsmede ziekten van de huid ten gevolge van het niet goed functioneren van deze aderen, zoals een ‘open been’ of 'ulcus cruris'.

De huidarts verricht de meeste diagnostiek door zeer systematisch en gericht naar de afwijkingen te kijken. De zo verkregen informatie wordt aangevuld door de anamnese (wat de patiënt over het ontstaan en het beloop van de afwijking kan vertellen) en met speciaal onderzoek, zoals dermatoscopie, plakproeven, en microscopisch onderzoek van biopten van de huid. Patroonherkennning speelt een belangrijke rol bij de diagnostiek; het aantal beschreven huidziekten loopt in de duizenden.

Veel huidziekten worden door de patiënt als gênant en ontsierend ervaren en kunnen een zware psychische belasting vormen. De huidarts moet de patiënt kunnen uitleggen wat er aan de hand is en motiveren de vaak intensieve behandelregels (zeer geregeld smeren met crèmes, etc.) trouw op te volgen om een goed resultaat te krijgen.

Er zijn in Nederland zo'n 480 artsen geregistreerd als dermatoloog. Het specialisatietraject (de opleiding van basisarts tot dermatoloog) duurt 5 jaar. Inclusief de opleiding tot basisarts dus 11 jaar. Er zijn circa 190 artsen in opleiding tot dermatoloog (2016).

In België duurt de opleiding tot arts 7 jaar en de bijkomende specialisatie duurt 4 jaar, dus ook 11 jaar.




</doc>
<doc id="820579" url="https://nl.wikipedia.org/wiki?curid=820579" title="Pontic">
Pontic

Een pontic is een kunsttand gebruikt als een zwevend element aan één of tussen twee pijler(s) (=kronen), samen vormen deze een brug. De onderkant is ovoïde en geeft een lichte ponticdruk op het tandvlees.


</doc>
<doc id="821934" url="https://nl.wikipedia.org/wiki?curid=821934" title="Cardiomyopathie">
Cardiomyopathie

Cardiomyopathie, wat letterlijk "de ziekte van de hartspier" betekent, is de verslechtering van de functie van myocardium. Het is een algemene term voor heel verschillende aandoeningen van de hartspier, met verschillende oorzaken en verschillende klinische beelden.

Lijders aan cardiomyopathie lopen risico op aritmie of plotselinge hartdood of allebei.

De verschillende varianten van een cardiomyopathie worden doorgaans, op grond van cardiografische kenmerken, ingedeeld in vier klassen. Niet altijd is een cardiomyopathie goed in één van de klassen in te delen, want er komen mengvormen voor. Daarnaast bestaan er ook een aantal heel aparte cardiomyopathieën met heel karakteristieke kenmerken die niet in deze klassen in te passen zijn, zoals een takotsubocardiomyopathie en een ARVD (zie verder).

DCM wordt ook wel "congestieve cardiomyopathie" genoemd. Deze cardiomyopathie wordt gekarakteriseerd door een slecht samenknijpende en gedilateerde linkerventrikel, maar soms kan ook de rechterventrikel betrokken zijn. Dit leidt tot hartfalen. Ritmestoornissen treden vaak op. Boezemfibrilleren komt in 20-30% van de gevallen voor. Daarnaast is er een neiging tot stolselvorming in het hart, wat kan leiden tot trombo-embolische complicaties. Het is de meest voorkomende vorm van cardiomyopathie. De oorzaken zijn zeer divers:

Deze cardiomyopathie wordt doorgaans afgekort tot HCM. Indien sprake is van een obstructie van de linkerventrikeluitstroombaan (LVOT), wordt het HOCM genoemd, waarbij de O staat voor obstructief. HCM is gekenmerkt door een asymmetrische hypertrofie (verdikking) van de hartspier. Dit wordt in de volksmond ook wel een "vergroot hart" genoemd. Meestal is het interventriculaire septum aangedaan, soms juist de apex van de linkerventrikel. Het is een autosomaal dominant overervende afwijking van progressieve aard cardiogenetica. 
Deze vorm kan onder andere gepaard gaan met plotse hartdood door ventrikelfibrilleren, een verhoogd risico op trombo-embolieën, en hartfalen. Hartfalen kan ontstaan door de stijfheid van de verdikte hartspier (diastolisch hartfalen), door een vernauwing van de linkerventrikeluitstroombaan door de toenemende dikte van het hartkamertussenschot, of door een mitraliskleplekkage.
Het beloop van de aandoening is progressief. Patiënten overlijden door ventrikelfibrilleren, door het toenemende hartfalen of door trombo-embolische complicaties.
Met medicatie kunnen de secundaire symptomen enigszins bestreden worden. Verbetering van symptomen en verbetering van prognose is gevonden bij hoge doses bètablokkers of hoge doseringen verapamil (isoptin). Preventie van plotse hartdood middels een ICD is soms geïndiceerd. Bij de mens zijn tot op heden negen verschillende kandidaatgenlocaties geïdentificeerd waarvan één (Kittleson et al.) qua locatie overeenkomt bij de tot op heden geïdentificeerde genlocatie bij het kattenras de Maine Coon.

Non-compactiecardiomyopathie (NCC), ook wel geïsoleerde non compaction van het ventriculaire myocard (INVM) genoemd, is een zeldzame vorm van een hartafwijking waarbij het weefsel van het ventriculaire myocard (dat wil zeggen, de daadwerkelijke hartspier) niet goed is qua weefselstructuur. Na HCM en DCM is NCC de meest voorkomende oorzaak van primaire cardiomyopathie bij kinderen. 
Het gaat om een aangeboren afwijking, die ontstaat in de 20e week van de zwangerschap. De linkerventrikelwand van het hart is vanaf de geboorte er niet in is geslaagd te groeien. Deze heeft een sponzige verschijning wanneer deze bekeken wordt tijdens een echocardiogram. De aandoening uit zich door hartfalen, ritmestoornissen en een verhoogde kans op trombusvorming. In sommige gevallen is een harttransplantatie nodig.

NCC geeft meestal klachten vanaf de kinderleeftijd. NCC is verantwoordelijk voor ongeveer 10% van de structurele cardiomyopathieen bij kinderen. De aandoening manifesteert zich vaak op kinderleeftijd en kent een hoge mortaliteit door hartfalen en ritmestoornissen. 
De meeste gevallen van NCC erven autosomaal dominant over. Ook zijn X-linked overerving en NCC in het kader van chromosoomafwijkingen beschreven. DNA diagnostiek naar een aantal van de causale genen is mogelijk. De afwijking is waargenomen in combinatie met 1q21.1-deletiesyndroom. 
Cardiologisch beeldvormend onderzoek, zoals een MRI-scan en genetisch onderzoek bij patiënten en hun eerste graads familieleden zijn gezien de kans op plotse hartdood zinvol. DNA onderzoek van een beperkt aantal genen is mogelijk. De aandoening is zeer heterogeen waardoor de kans op het aantonen van een mutatie op dit moment nog laag is. Wel kan een controleadvies aan eerstegraads familieleden gegeven worden.

Bij een restrictieve cardiomyopathie is de hartsspier als het ware verstijfd. Dit geeft met name klachten bij inspanning: benauwdheid. Deze vorm komt op 1 na, het minst voor en is doorgaans geassocieerd met stapelingsziektes, zoals sarcoïdose, amyloïdose en dergelijke.
Deze vorm, afgekort ARVC, vaak ook aritmogene rechterventrikeldysplasie (ARVD) genaamd, wordt gekenmerkt door "fibro-fatty degeneration" van vooral de rechter ventrikel. Deze myocarddegeneratie leidt uiteindelijk tot een gedilateerde en slecht functionerende rechterventrikel. Soms doet ook de linkerventrikel mee.
Van oudsher was de prognose van deze aandoening zeer slecht, velen overleden vroegtijdig aan plotse hartdood ten gevolge van ventrikelfibrilleren. Ventrikelfibrilleren ontstaat doordat de degeneratie van het myocard resulteert in trage geleidingssnelheden, geleidingsblok en spatiële variatie in geleidingssnelheid: een typisch substraat voor het ontstaan van ventrikelfibrilleren. Door implantatie van een ICD kan plotse hartdood door ventrikelfibrilleren doorgaans worden voorkomen.
Deze cardiomyopathie komt in sommige families veelvuldig voor (genetische component) en is zeldzaam: het treft 1 op de 5000 personen.

De takotsubocardiomyopathie is een aparte vorm van cardiomyopathie, die niet ingedeeld kan worden in een van de vier groepen. Het wordt gekenmerkt door "apical ballooning". Apical ballooning betekent dat de apex van het hart tijdens de contractie van de ventrikels niet samentrekt. Bij een LV-angiogram geeft dat in het linkerventrikel een ballonvormig aspect. De oorzaak is onbekend.

De behandelingen zijn primair gericht op het behandelen van de achterliggende oorzaak. Indien sprake is van irreversibele schade, zal gestart worden met de gebruikelijke hartfalenmedicatie, zoals bètablokkers, ACE-remmers, diuretica (plastabletten) en acenocoumarol ter preventie van stolselvorming in de hartkamers. Soms kan een biventriculaire pacemaker verbetering van de klachten geven. Bij ernstige ritmestoornissen worden pacemakers of implanteerbare defibrillatoren gebruikt (ICD). In zeldzame gevallen wordt een harttransplantatie verricht.




</doc>
<doc id="822706" url="https://nl.wikipedia.org/wiki?curid=822706" title="Fritz Perls">
Fritz Perls

Fritz Perls (Friedrich/Frederick Salomon Perls) (Berlijn (Duitsland), 8 juli 1893 – Chicago (VS), 14 maart 1970) was een vooraanstaand psychiater en psychotherapeut. Perls is de oprichter van de gestalttherapie.

Perls bedacht gestalttherapie die hij vanaf de jaren 1940 ontwikkelde met zijn vrouw Laura Perls. Zijn benadering heeft raakvlakken, maar is niet hetzelfde als de gestalttheoretische psychotherapie van Hans-Jürgen Walter van eind jaren 1990. De kern van de gestalttherapie is de bevordering van bewustzijn, ofwel het bewustzijn van alle aanwezige gevoelens en gedragingen, en het contact tussen het "zelf" en zijn omgeving.

Perls was buiten het terrein van de psychotherapie bekend om een passage, omschreven als de "Gestaltbede". Dit gold vooral in de jaren 1960, toen deze vorm van individualisme grote belangstelling had.

Frits Perls is van Joodse afkomst en geboren in het Berlijn van 1893. Van hem werd verwacht dat hij rechten ging studeren zoals zijn oom Hermann Staub, maar in plaats daarvan studeerde hij medicijnen. Nadat hij in de Eerste Wereldoorlog in het Duitse leger gediend had, studeerde hij af als arts. Perls werd aangetrokken door de psychiatrie en het werk van Sigmund Freud en de vroege Wilhelm Reich.

In 1930 trouwde hij Lore Posner/Laura Perls. Ze hadden twee kinderen, Renate en Stephen.

In 1933, nadat Hitler aan de macht gekomen was, gingen hij, zijn vrouw en hun oudste kind Renate naar Nederland. Een jaar later emigreerden ze naar Zuid-Afrika, waar Perls "Ego, honger en agressie" schreef in 1941 en een jaar later publiceerde. Zijn vrouw Laura droeg bij aan het boek, maar wordt meestal niet genoemd. Van 1942 tot 1946 diende Perls in het Zuid-Afrikaanse leger als legerpsychiater, met de rang van kapitein.

In 1946 ging Perls naar New York, waar hij kort samenwerkte met Karen Horney en daarna met Wilhelm Reich. Rond 1947 vroeg Perls aan schrijver Paul Goodman sommige handgeschreven notities neer te schrijven, wat samen met bijdragen van Ralph Hefferline leidde tot de publicatie "Gestalt Therapy".

Perls vertrok naar Californië in 1960, waar hij zijn workshops aanbood als lid van de Esaleninstituut in Big Sur, totdat hij de Verenigde Staten verliet om een gestaltgemeenschap op te richten in Lake Cowichan op het Vancouvereiland in Canada in 1969. Perls overleed ongeveer een jaar later in 1970 aan hartfalen na een operatie in de "Louis A. Weiss Memorial Hospital" in Chicago.





</doc>
<doc id="822763" url="https://nl.wikipedia.org/wiki?curid=822763" title="Laura Perls">
Laura Perls

Laura Perls, geboren als Lore Posner (Pforzheim, 15 augustus 1905 – aldaar, 13 juli 1990) was een vooraanstaand Duits psychotherapeut. Ze werkte veel samen met haar man Fritz Perls, oprichter van de gestalttherapie, die ze samen ontwikkelden.

In 1921 raakte ze op haar 16e geïnteresseerd in psychologie, wat zoals bij velen begon na het lezen van ""Interpretatie van dromen"" van Sigmund Freud.

In 1930 trouwde ze met Fritz Perls. Ze ontmoetten elkaar tijdens het werk op het "Frankfurt Psychologisch Instituut" (1926). In 1933, nadat Adolf Hitler aan de macht kwam, gingen zij, haar man en hun oudste kind Renate (1931) naar Nederland. Een jaar later emigreerden ze naar Zuid-Afrika, waar ze ""Ego, honger en agressie"" schreven in 1941 en een jaar later publiceerden. Laura droeg bij aan het boek, maar wordt meestal niet genoemd. Ze kreeg haar zoon Stephen in 1935. Haar man ging in 1942 naar het Zuid-Afrikaanse leger om te dienen als legerpsychiater met de rang van kapitein tot 1946.

In 1947 vertrokken zij en Fritz naar de Verenigde Staten, waar ze zich in New York vestigden. Nadat haar man in 1960 vertrok naar Californië, bleef zij in New York achter om het "New York Institute for Gestalt Therapy" te leiden dat zij tezamen in 1956 hadden gesticht. Haar man overleed in Chicago in 1970; zij twintig jaar later in 1990 in het Siloah Krankenhaus in haar geboorteplaats Pforzheim in Duitsland, waar ze op de joodse begraafplaats samen met haar man ligt begraven.


</doc>
<doc id="822780" url="https://nl.wikipedia.org/wiki?curid=822780" title="Gestalttheoretische psychotherapie">
Gestalttheoretische psychotherapie

De gestalttheoretische psychotherapie is een methode van psychotherapie die strikt gebaseerd is op de gestaltpsychologie. Het is ontwikkeld door de Duitse psycholoog en psychotherapeut Hans-Jürgen Walter, samen met collega's in Duitsland en Oostenrijk.

Eén van de belangrijkste kenmerken van de gestalttheoretische psychotherapie is het gewicht van de epistemologische grondslagen van de gestalttherorie, "kritisch realisme", en de toepassing op de fundamentele, theoretische en praktische problemen in de psychotherapie. In de gestalttheoretische psychotherapie ligt dit dicht aan tegen de methodologische benadering van het holistische, fenomenologische en experimentele van de gestalttheorie, zijn systeem-theoretische benadering en zijn specifieke psychofysische en psychologische benadering.

Gestalttheoretische psychotherapie is verwant, maar verschillend van de gestalttherapie van Fritz Perls, met betrekking tot de theoretische fundering.


</doc>
<doc id="822960" url="https://nl.wikipedia.org/wiki?curid=822960" title="Navelgranuloom">
Navelgranuloom

Een navelgranuloom is granulatieweefsel ('wild vlees') op de plaats waar de navelstomp is afgevallen. De navel blijft dan vochtig. Dit komt vooral voor tijdens het rottingsproces, wanneer een navelstomp vochtig blijft in plaats van te drogen en af te vallen. Vaak volstaat de behandeling door de navelstomp te reinigen en aan te stippen met moedermelk. Als de moeder geen borstvoeding geeft of de granuloom na enkele dagen niet verdwijnt, zal deze toch aangestipt moeten worden met [zilvernitraat]], waarbij eerst de huid om de navel met vaseline is ingevet om beschadiging te voorkomen.


</doc>
<doc id="823126" url="https://nl.wikipedia.org/wiki?curid=823126" title="Stephen Gilligan">
Stephen Gilligan

Stephen G. Gilligan (1954) is een Amerikaanse is psycholoog, schrijver en docent op het gebied van hypnose, psychotherapie en Neurolinguïstisch Programmeren (NLP).

Gilligan werkte vooral veel aan de verdere ontwikkeling van het werk van Milton Erickson, de grondlegger van de hypnotherapie. Hij behoorde tot de oorspronkelijke groep studenten van Richard Bandler en John Grinder, de grondleggers van NLP. Gilligan behaalde zijn doctoraat in de psychologie op de Stanford Universiteit

Gilligan werkte op het terrein dat hij "self-relations" noemde. Hierbij neemt hij het Ericksons perspectief dat alle symptomen communicatie zijn. Hij beschouwt de alledaagse "menselijke toestand" als een poging te ontwaken, zonder vakkundigheid of begeleiding. Zijn werk focust daarom op het ontwaken van de ziel, met gebruikmaking van ondersteuning, wat hij "sponsorship" noemt. Hij maakt een nieuwe verbinding tussen geestelijke en lichamelijke processen en moedigt radicale verandering aan.

Hierbij trekt Gilligan parallellen uit andere tradities en culturen waar ontwaking van de geest als essentieel wordt gezien. Hij baseert zijn werk op zijn ervaringen in de psychotherapie en eigen onderzoek en maakt gebruik van elementen uit aikido, boeddhisme, meditatie en de Performance kunst. Gilligan is verder een toegewijde beoefenaar en schrijver van Aikido.

Stephen Gilligan woont in Encinitas (Californië) en is getrouwd.



</doc>
<doc id="823271" url="https://nl.wikipedia.org/wiki?curid=823271" title="Medische informatiekunde">
Medische informatiekunde

Medische informatiekunde (MI) is een interdisciplinair en wetenschappelijk vakgebied dat zich bezighoudt met effectief gebruik van biomedische data, informatie, en kennis ten behoeve van wetenschappelijk onderzoek, oplossen van problemen, en het nemen van beslissingen, met uiteindelijk doel om de gezondheidszorg alsmede de gezondheid van individuen te bevorderen.

Medische Informatiekunde is een opkomende discipline die bestaat uit de studie, uitvindingen en implementaties van bepaalde structuren en algoritmes om de communicatie, het inzicht en het management van de medische informatie te verbeteren. Het doeleinde van biomedische Informatiekunde is het samensmelten van data, kennis en de nodige tools om deze data en kennis in het besluitvormingsproces te kunnen gebruiken, op de nodige tijd en plaats dat de beslissingen genomen moeten worden.

Bij het wetenschappelijk beschouwen van het vakgebied dienen aanvullende zaken in ogenschouw genomen te worden als de afbakening en kern van het vakgebied, de daaruit voortvloeiende wetenschappelijke activiteiten en de toepassingen.

Het vakgebied is een empirische wetenschap die feiten bestudeert en wetten opstelt en toetst. Het studiedomein, het gebied van waaruit de waarnemingen worden gedaan is de geneeskunde. Het gaat hier om het functioneren ervan in het algemeen en het geneeskundig handelen in het bijzonder.

Beschouwd als een activiteit is de essentie de studie en geproduceerde nieuwe kennis over het onderwerp. Een medisch informaticus beoogt begripsvergroting, definiëring en overdracht van de verworven kennis van het vakgebied. Studieonderwerp is de rol van de informatie, de structuur, de gedragswetten ervan en de invloed op het functioneren van de geneeskunde en het bepalen ervan. De wetenschapper doet hiertoe waarnemingen omtrent het ontstaan en gebruik van medische informatie, brengt structuur aan, documenteert en analyseert en expliciteert de relatie tussen bestaande en nieuwe medische kennis.

Eerst en vooral kan er gesteld worden dat deze wetenschap belangrijk is omdat er in de medische wereld veel gegevens van patiënten zijn die nodig kunnen zijn om hen bij bepaalde situaties te kunnen helpen/redden. Maar om al deze informatie ter beschikking te kunnen hebben is er een efficiënte samenwerking of samensmelting nodig van de verschillende afdelingen. Dit kan simpelweg met een voorbeeld geïllustreerd worden: stel dat een patiënt een hartaanval krijgt en naar de spoedafdeling gaat, dan is het belangrijk dat men daar alle informatie over deze patiënt heeft. Het kan bv. zijn bloedanalyses bevatten, zijn bloedtype, heeft hij bepaalde ziektes, neemt hij bepaalde medicijnen, enzovoort. Om dit te kunnen realiseren is een informaticasysteem nodig met een database die over de verschillende afdelingen (neurobiologie, cardiologie, radiologie, enzovoort) gebruikt kan worden.

Een andere reden die deze wetenschap belangrijk maakt is dat dokters meer en meer onderzoek verrichten aan de hand van nieuwe technologieën. Een voorbeeld hiervan is een simpele CT-scan die het mogelijk maakt de hersenen in 3D te bekijken. Hier komt ook veel informaticakennis en -technologie van pas om een correct en mooi beeld weer te geven. De studie die zich hiermee bezighoudt is digitale beeldbewerking. Maar het is logisch dat ook medische kennis vereist is om te begrijpen wat het beeld weergeeft.

Dankzij de interdisciplinaire vooruitgang van de Medische Informatiekunde kan de medische wereld meer en meer patiënten redden en genezen. De technologie is zo goed geëvolueerd dat de dokter in plaats van te genezen nu de ziektes en gezondheidsprobleem gaat voorkomen. Zo zien we dat met preventie meer patiënten genezen en gered kunnen worden, waarop de technologie en de informatica een belangrijke invloed zal hebben. Dit kan worden geïllustreerd aan de hand van een voorbeeld: een patiënt heeft kanker, hoe sneller die kanker gedetecteerd kan worden, hoe minder risico's dat de patiënt loopt. Dus is het belangrijk dat de twee wetenschappen samen gaan werken om nieuwe technologieën uit te vinden die meer preventief werken. Een technologie waar momenteel aan wordt gewerkt is het gebruik van zigbee aliance waar met behulp van nanotechnologie stoffen in de bloedvaten kunnen worden ingespoten die informatie aan de dokter kan bezorgen. Zo zullen patiënten met een slechte bloeddruk verwittigd worden wanneer hun bloeddruk te hoog/laag is of patiënten met diabetes worden verwittigd wanneer zij insuline moeten nemen.

De verkregen kennis omtrent de informatie in het geneeskundig handelen vindt haar weerslag in een wetenschappelijker medische praktijk. De bevindingen worden toegepast bij het ontwikkelen van betere protocollen, het ondersteunen van methodisch vergaren en vastleggen van medische gegevens, het ontwerpen van gerichte zoektechnieken die optimaal gebruik kunnen maken van medische databanken en door het toepassen van valide redeneervormen die tot gefundeerde medische beslissingen kunnen leiden.

Medische beeldbewerking is het onderzoeken van inwendige delen in het lichaam aan de hand van volgende technologieën die een beeld maken:

Endoscopie vormt wel beelden maar wordt meestal niet tot het beeldvormend onderzoek gerekend.

De ZigBee Alliance is een opensourcetechnologie voor WPAN (Wirelles Personal Network). In de medische wereld wordt hij vooral gebruikt omdat dit praktisch en kostenbesparend is. Het volgende scenario is een goed voorbeeld hiervan is een wat oudere persoon die zich niet of moeilijk kan verplaatsen. Om elke dag een verpleegkundige te sturen om alle medische gegevens (bloeddruk, suikerniveau et cetera) te komen noteren is duur en niet praktisch. Maar als we deze toestellen zouden verbinden met een ZigBee module die vervolgens aan een gsm of het internet verbonden is, dan hoeft er geen verpleegkundige meer langs te komen wat kostenbesparend is en praktisch. Er zijn ook andere projecten in de medische en gezondheid sector waarin ZigBee zeer nuttig kan zijn. 

Bij nanogeneeskunde zal er gebruikgemaakt worden van nanotechnologie om medicatie toe te dienen op specifieke plaatsen in het lichaam in plaats van om het even waar. De stoffen waaruit de medische nanotechnologie bestaat zijn niet dezelfde als die bij computernanotechnologie (CPU's, moederborden, ...). Dit komt doordat de computernanotechnologie veel schadelijke stoffen bevat die giftig zijn voor de mens.



</doc>
<doc id="823799" url="https://nl.wikipedia.org/wiki?curid=823799" title="Navelbreuk">
Navelbreuk

Een navelbreuk of hernia umbilicalis is een uitstulping van het buikvlies door een zwakke plek of opening in de buikwand. Deze uitstulping bevindt zich in de navel. Klachten van een navelbreuk worden veelal aangegeven als enig ongemak, een zeurend of branderig gevoel en/of pijn in dat gebied.

Een breuk verdwijnt nooit vanzelf en kan de neiging hebben groter te worden. Dat kan dan meer klachten gaan geven. Een enkele keer kan het voorkomen dat een breuk bekneld raakt. Dat gaat gepaard met veel pijn. Een spoedoperatie is dan nodig.

Een breuk van de buikwand bestaat altijd uit drie elementen, namelijk de breukpoort, de breukzak en de breukinhoud. De breukpoort is het defect in de buikwand. De breukzak is de uitstulping die door de poort naar buiten komt. De breukinhoud is hetgeen wat zich in de breukzak bevindt. Dit is bij de navelbreuk meestal vet, maar kan ook de darm zijn. Het gevaar van een breuk in de buikwand is dat de darmen in de breukpoort bekneld kunnen raken en hierdoor kunnen afsterven (necrotiseren). Bij kleinere breukpoorten is hier een grotere kans op.

Een navelbreuk ontstaan doordat er een defect is van de buikwand ter plaatse van de navel. Dit defect kan aangeboren zijn of verworven.

Ter plaatste van de navelstreng is een klein defect van de buikwand dat niet bedekt is met huid. Dit is meestal niet ernstig. De breukpoort sluit zich meestal in de eerste drie levensjaren vanzelf. Ook is de kans op inklemming erg klein. Indien de breuk niet gesloten is na drie jaar kan er soms toch nog een operatie nodig zijn. Met name bij meisjes is dit van belang. Als de navelbreuk niet gecorrigeerd wordt bestaat de kans dat de breuk groter wordt bij zwangerschap.

Verworven navelbreuken komen op latere leeftijd voor door verhoging van de druk in de buikholte of door verzakking van de buikwand. Oorzaken van verhoogde druk in de buikholte zijn o.a. zwangerschap, vetzucht, veel hoesten door COPD of veel zwaar tillen. De breukzak bestaat uit het buikvlies en de breukpoort bestaat vaak uit vet, maar kan ook uit darm bestaan.
Bij bepaalde ziekten kan de druk ook verhogen in de buikwand, bijvoorbeeld bij cirrose. Hierbij ontstaat vaak vocht in de buikholte (ascites) waardoor de druk in de buik ook toeneemt. De breukzak bestaat dan uit buikvlies en de inhoud uit ascites.

Bij lichamelijk onderzoek moet er op gelet worden hoe groot de breukpoort is, hoe groot de breukzak is en wat de breukinhoud is. Verder zal onderzocht worden of de breuk reponibel is. Er wordt geprobeerd breukinhoud terug te stoppen in de buikholte. Als dit lukt is de breuk reponibel. Als de patiënt hoest of perst zal de breukzak met breukinhoud weer naar buiten komen. Als de breukinhoud niet reponibel is, kan de darm bekneld zitten en is een acute operatie nodig om te voorkomen dat de darm afsterft.

Indicaties voor een operatie:


Complicaties van de operatie:


</doc>
<doc id="824154" url="https://nl.wikipedia.org/wiki?curid=824154" title="Wrat">
Wrat

Een wrat (medisch: verruca vulgaris) is een harde, eeltachtige vergroeiing van de opperhuid in de vorm van een bloemkoolvormig (klein) knobbeltje. Een wrat wordt veroorzaakt door virussen uit de familie humaan papillomavirus (HPV). Hiervan bestaan meer dan honderd soorten. Sommige veroorzaken wratten op de huid, andere op de slijmvliezen. Het virus kan de huidcellen aanzetten tot snelle deling waardoor een wrat ontstaat. Vrijwel iedereen heeft weleens wratten gehad: ze verdwijnen vrijwel altijd spontaan. Het virus blijft echter vaak in de huid aantoonbaar, zonder dat er een wrat ontstaat.

HPV wordt overgebracht door direct huidcontact. Ook op vochtige oppervlakken kan het virus intact blijven en overgebracht worden. Vloeren van sportkleedkamers, openbare douches en zwembaden zijn hierdoor mogelijke besmettingsbronnen. Het risico op besmetting neemt verder toe wanneer er een wondje in de huid is zoals een schaafwond, hondenbeet, sneetje van het scheren etc. Besmetting op zich hoeft nog niet te leiden tot een wrat.

Omdat kinderen vaak nog geen afweerstoffen tegen HPV hebben, hebben zij het meeste last van wratten. Bovendien komen ze via zwembaden, sport, vakantiekampen, school etc. meer in contact met besmette locaties, en lopen ze vaker wondjes op door ruwe spelletjes. Van de mensen met wratten is 53% jonger dan 19 jaar.

Een andere risicocategorie wordt gevormd door personen met een verzwakt immuunsysteem, zoals kankerpatiënten die chemotherapie krijgen, of aidspatiënten.

Over het algemeen zijn wratten eerder hinderlijk dan schadelijk voor de gezondheid. Toch worden ze als vervelend ervaren, met name wanneer ze op het gezicht of de handen verschijnen. Wratten kunnen bovendien soms makkelijker bloeden nadat ze met een voorwerp in aanraking zijn geweest. Daarbij kunnen wratten op de voeten pijnlijk zijn bij het lopen, waardoor men zich bovendien een voor de spieren of skelet belastende wijze van lopen aanleert. Sommige personen hebben een verzwakt immuunsysteem, waardoor zeer veel of grote wratten kunnen ontstaan. In zeer extreme gevallen kunnen wratten zich vormen tot grote boomachtige uitgroeisels die de bewegingsvrijheid belemmeren. Bovendien is de kans groter dat het karakter van de wratten verandert en ze zich ontwikkelen tot huidkanker.


Vrijwel iedereen heeft wel wratten gehad; vrijwel alle wratten zullen op den duur spontaan verdwijnen. Soms wordt ingrijpen van een arts gevraagd. Hiervoor bestaan diverse methoden. De meeste komen echter neer op verwoesten van het besmette weefsel. Enkele werken door het veroorzaken van een ontsteking. Geen enkele methode is erg effectief. De Cochrane review stelde in 2001 en 2006 vast dat er nog geen goede onderzoeken bestaan waaruit kan worden afgeleid wat nu echt de effectiefste behandelingen zijn. Misschien is de beste behandeling gewoon afwachten.


Wratten op de voetzool (plantaire wratten) vormen een bijzondere categorie, a) omdat ze na het 18e jaar maar zelden spontaan verdwijnen en b) omdat behandeling met elke methode minder kans van slagen heeft dan bij wratten aan de handen of op de bovenkant van de tenen. De dikke eeltlaag maakt het moeilijk voor chemische middelen om voldoende door te dringen. Behandelingen door branden, vriezen of snijden maakt ook diepere gaten die langzamer genezen en die pijnlijker zijn.

Het virus kan in een gezond lichaam lange tijd zijn werk doen (met gemak enkele jaren) en wratten vormen, zonder dat het lichaamseigen afweermechanisme reageert. Het virus zit op plaatsen in het lichaam waar het niet eenvoudig gedetecteerd wordt. Met de voornoemde diverse behandelingen wordt lokaal weefsel aangetast en wordt hierdoor lokaal een afweerreactie opgeroepen.

Met het opwekken van deze reactie kan het lichaam het virus eenvoudiger detecteren en zo mogelijk uitschakelen. Het resultaat verschilt per patiënt. Soms zijn meerdere behandelingen nodig voor er wat gebeurt en dit kan de patiënt ontmoedigen. Er zijn patiënten die alle middelen hebben geprobeerd, maar telkens terugkerende wratten krijgen, tot het ineens aanslaat. Ook dit kan zelfs enkele jaren duren. Het kan daarnaast voorkomen dat een persoon met wratten die goed ziek wordt spontaan van zijn wratten geneest omdat in tijden van ziekte een hogere afweer wordt gemobiliseerd dan normaal.

Een algehele aanval van het lichaam op het virus is te voelen in iedere wrat. In zo'n geval laten de meeste wratten al binnen een week los. Mogelijk blijven kleine littekens achter. Indien een lichaam niet goed reageert, zou een effectieve behandeling mogelijk te vinden zijn in het principe van isoleren van het virus en dit op een andere plaats in het lichaam onder de directe aandacht van het afweermechanisme te brengen.

Volgens bijgeloof konden wratten worden bestreden door er met een ingekeepte tak van de hazelaar over te wrijven. Het inwrijven met een stuk vlees dat daarna begraven werd, zou helpen. De wrat werd betoverd doordat het begraven vlees tot ontbinding kwam. Een tweede methode was het tellen van de wratten en daarna vergeten dat men dat gedaan had. Ook konden wratten worden aangeraakt met een kiezelsteen die daarna op een kruispunt werd achtergelaten. Men geloofde dat de vinder ervan vervolgens ook de wratten zou overnemen.




</doc>
<doc id="824384" url="https://nl.wikipedia.org/wiki?curid=824384" title="Knoop in je Zakdoek">
Knoop in je Zakdoek

Knoop in je Zakdoek was een Nederlands wekelijks televisieprogramma van NTR, voorheen Teleac. Het werd sinds 2008 gepresenteerd door Marit van Bohemen en Dolores Leeuwin. In het programma namen verstandelijk beperkte mensen het tegen elkaar op. Zo moesten ze onder andere plaatjes raden en "sporten". Ook waren er korte portretten te zien van de kijkers die dagelijkse problemen, door hun beperking, oplosten door zich uit te spreken. Ook waren er muzikale optredens in een grote circustent van o.a. K3 en Twarres.




</doc>
<doc id="824453" url="https://nl.wikipedia.org/wiki?curid=824453" title="Fré Dommisse">
Fré Dommisse

Fréderique Caroline Wilhelmina (Fré) Dommisse (Ophemert 12 mei 1900 – Doorn 13 juni 1971) was een Nederlandse schrijfster; ook bezat ze een kunsthandel in Doorn.

Fré Dommisse debuteerde in 1927 met het autobiografische boek "Krankzinnigen" waarin ze op schokkende wijze haar jarenlange opname in een "krankzinnigengesticht" en het onbegrip waarop ze stuitte beschreef. Het boek baarde veel opzien en werd later veel gebruikt in verpleegopleidingen.



</doc>
<doc id="824780" url="https://nl.wikipedia.org/wiki?curid=824780" title="Overtraining">
Overtraining

Overtraining ontstaat wanneer de belasting die het lichaam door fysieke training wordt opgelegd groter is dan het noodzakelijk herstel. Het kan voorkomen bij zowel kracht- als duursporters.

Na elke training heeft het lichaam de tijd nodig om te herstellen van de geleverde inspanning. Na enige tijd zal het lichaam iets meer herstellen dan het oorspronkelijke uitgangsniveau. Deze eigenschap van het menselijk lichaam om zo op lange termijn beter aangepast te zijn aan nieuwe omstandigheden wordt "supercompensatie" genoemd. Om supercompensatie te bereiken moet het lichaam door middel van rust voldoende de tijd hebben gekregen voor het herstel. Indien te vroeg in de herstelfase een nieuwe trainingsprikkel wordt gegeven, die hetzelfde fysiologische mechanisme aanspreekt, dan zal het herstel langer duren. Als een trainingsprogramma zodanig in elkaar zit dat de trainingsprikkels elkaar te snel in de tijd opvolgen, dan zal op een gegeven moment overtraining ontstaan.

Als iemand overtraind is, zal het lichaam zich over het algemeen continu in een actieve staat bevinden. Zo probeert het te herstellen van de schade die is opgelopen. Deze actieve staat kan zich uiten in een hoge rustpols, slapeloosheid, een slechte eetlust en gewichtsverlies. Daaraan gekoppeld is dan vaak een verslechterde motivatie en humeur te constateren. Spieren doen vaak zeer en voelen stijf aan. Overige symptomen zijn bijvoorbeeld duizeligheid en zweetaanvallen.

Indien er sprake is van overtraining, zijn rust en het verlagen van de trainingsintensiteit de enige remedies. Daarnaast dient het trainingsschema nader bekeken te worden, en daar waar nodig dient er een betere periodisering toegepast te worden. Ook de leefwijze van de sporter en diens persoonlijke omstandigheden spelen een rol. De leefwijze, bijvoorbeeld de eetgewoontes, heeft grote invloed op het herstelvermogen van het lichaam. Daarnaast kunnen persoonlijke omstandigheden zoals stress, ziekte of psychische spanningen leiden tot een verlaagde herstelfunctie van het lichaam.

Een goed trainingsprogramma houdt rekening met deze persoonlijke omstandigheden en is zo opgebouwd, dat de verschillende hersteltijden van de diverse fysiologische mechanismen goed op elkaar zijn afgestemd.


</doc>
<doc id="824833" url="https://nl.wikipedia.org/wiki?curid=824833" title="Index Fungorum">
Index Fungorum

De Index Fungorum is een vooraanstaande databank van wetenschappelijke namen, op het world wide web. Zoals de naam aangeeft betreft het een index van namen van "Fungi" (schimmels: paddenstoelen, gisten, enz.). Aangezien de namen van "Fungi" geregeld worden door de "ICBN", betreft het botanische namen.

De Index Fungorum is een samenwerkingsverband van meerdere vooraanstaande wetenschappelijke instanties die zich bezighouden met "Fungi". Anders dan IPNI, een database voor vaatplanten, doet ze meer dan het enkel registreren van formeel gepubliceerde namen: ze geeft daarnaast ook aan welke namen courant zijn en hoe de betreffende taxa geclassificeerd worden. Tot voor kort was de indeling op de Index Fungorum gebaseerd op de 9e druk (2001) van het "Dictionary of the Fungi", maar er wordt overgeschakeld naar de 10e druk (2008) 

Ze registreert ook meer namen dan IPNI, zoals namen in hogere rangen en ook niet formeel gepubliceerde namen (die dus formeel niet gebruikt mogen worden), als deze in de literatuur voorkomen.

De Index Fungorum is de basis voor naamgeving en indeling van paddenstoelen op Wikipedia.



</doc>
<doc id="824929" url="https://nl.wikipedia.org/wiki?curid=824929" title="Enterovirussen">
Enterovirussen

Enterovirussen zijn een groep ssRNA-virussen die bekendstaan als veroorzaker van diverse ziekten bij zoogdieren, waaronder de mens. Een van de bekendste enterovirussen is het inmiddels bijna uitgeroeide Poliovirus. Enterovirussen worden vooral aangetroffen in de ingewanden.



</doc>
<doc id="824979" url="https://nl.wikipedia.org/wiki?curid=824979" title="Nycturie">
Nycturie

Nycturie, zelden ook Nocturie (afgeleid van het Latijn "nox, nacht", en Grieks "[τα] ούρα, urine"), is het verschijnsel waarbij iemand 's nachts moet opstaan om te plassen.

Meer dan de helft van de vrouwen en mannen ouder dan vijftig jaar hebben dit verschijnsel. Overdag produceert een mens gemiddeld een tot twee liter urine en plast zo'n vier tot zes keer. 's Nachts valt de urineproductie terug tot 25 procent en zouden we normaliter moeten doorslapen. Voornamelijk ouder wordende mensen krijgen last van nycturie.

In de meeste gevallen is het geen ziekte of gevolg van een ziekte, maar een onschuldig verschijnsel, dat alleen hoeft te worden behandeld als de nachtrust er duidelijk onder lijdt. Een vrij veel voorkomende oorzaak bij middelbare en oudere mannen zijn klachten samenhangend met de prostaat, vooral benigne prostaathypertrofie. Soms is het een symptoom van hartfalen, of van een blaas-, nier- of bijnieraandoening.

Nycturie kan, als het geen symptoom van een onderliggende ziekte is, bestreden worden door aangepaste eet- en vooral drinkgewoontes. Ook bepaalde medicijnen kunnen de nachtelijke overproductie van urine tegengaan, gebruik hiervan puur als symptoombestrijding wordt echter afgeraden. Ook lichaamsbeweging (ten minste één uur per week) kan goed helpen.


</doc>
<doc id="825437" url="https://nl.wikipedia.org/wiki?curid=825437" title="Shimon Tzabar">
Shimon Tzabar

Shimon Tzabar (Hebreeuws: שמעון צבר) (Tel Aviv, 5 maart 1926 - Londen, 19 maart 2007) was een Israëlische militair, columnist, journalist, kunstschilder, schrijver, dichter, publicist en mycoloog die de tweede helft van zijn leven in het Verenigd Koninkrijk doorbracht.

In de periode van het Britse mandaat over het toenmalige Palestina was hij bij alle drie de Joodse verzetsorganisaties aangesloten die streefden naar een onafhankelijke Israëlische staat, te weten de Hagana, de Etsel en Lechi. Ook vocht hij mee in de eerste drie Arabisch-Israëlische oorlogen, die van 1948 tot 1949 (de Israëlische Onafhankelijkheidsoorlog), die van 1956 (de Suezcrisis) en die van 1967 (de Zesdaagse Oorlog). Destijds was hij ook als columnist met zijn column "Kutzo Shel Tzabar" ('de doorn van een sabra') verbonden aan de Israëlische krant Haaretz en aan het Israëlische linkse politieke weekblad Ha’olam Haze van de journalist en politicus Uri Avnery.

In september 1967 plaatste hij een mede door elf anderen ondertekende korte boodschap in Haaretz waarin hij met een vooruitziende blik waarschuwde tegen de bezetting van wat later de Palestijnse Gebieden ging heten. Zijn ontevredenheid hierover resulteerde erin dat hij in december van datzelfde jaar zich in Londen vestigde waar hij de rest van zijn leven zou blijven wonen. In de Britse hoofdstad startte hij met een satirisch blad genaamd Israel Imperial News. Het zionisme had voor hem afgedaan en ook van latere Israëlische vredesgroeperingen als Gush Shalom en Vrede Nu moest hij niets hebben. In plaats daarvan ontwikkelde hij een op de wereld gerichte esoterische levensvisie.

Behalve op journalistiek gebied schreef Tzabar 27 boeken in de Hebreeuwse taal waaronder romans, gedichten maar ook kinder-, kook- en reisboeken alsmede politieke verhandelingen. Een bekend werk van hem was "Tusberindi Ha’gibor" ('Tusberindi de held'), een jeugdboek vol met sketches. Een ander opmerkelijk boek van hem was "The White Flag Principle: How to Lose a War and Why" uit 1972 (in het Nederlands vertaald als "Het witte vlag principe: verlies de oorlog en overwin") waarin hij op satirische wijze uiteenzette dat als een land vooruit wil komen het ervoor moet zorgen dat het de oorlog moet verliezen en waarin hij ook aangaf hoe een land dit dan zou moeten aanpakken teneinde het gewenste resultaat te bereiken. In 2004 schreef hij een scherpe aanklacht tegen het Israëlische veiligheidsbeleid met zijn "Much Better Than The Michelin Guide to Israeli Prisons, Jails, Concentration Camps, and Torture Chambres". Uitgeverij Michelin van de gelijknamige restaurantreeks was hier niet van gecharmeerd en daagde hem voor het gerecht. De zaak kwam zelfs voor het Britse hooggerechtshof en Tzabar zag zich genoodzaakt van verdere publicatie af te zien.

Voorts was hij een verdienstelijk kunstschilder waarbij hij zich toelegde op het schilderen van landschappen en portretten en zich liet inspireren door het vroegere Palestina. Ook was hij een amateur deskundige (mycoloog) op het gebied van paddenstoelen en publiceerde hij daarover, onder meer een cd-rom met bijna vijfhonderd door hemzelf gemaakte tekeningen van paddenstoelen.

Shimon Tzabar die zichzelf afficheerde als een "Hebreeuws sprekende Palestijn" overleed op 81-jarige leeftijd ten gevolge van een longontsteking en een hartziekte.

In het Nederlands vertaald:


</doc>
<doc id="825716" url="https://nl.wikipedia.org/wiki?curid=825716" title="Microbloedonderzoek">
Microbloedonderzoek

Microbloedonderzoek (of "MBO") is een onderzoek waarbij de zuurgraad van een ongeboren baby wordt bepaald.

Bij een bevalling in het ziekenhuis wordt de conditie van de ongeboren baby doorgaans gecontroleerd door middel van een CTG middels een cardiotocograaf of door middel van een schedelelektrode. Wanneer het CTG onregelmatig wordt of juist een heel vlak patroon laat zien, is het van belang om de zuurgraad (pH) van de baby te onderzoeken om te bepalen of deze terugloopt. 

Er wordt een hol buisje in de vagina gebracht. Door dit buisje wordt het hoofdje van de ongeboren baby zichtbaar. Door het buisje wordt een klein sneetje in de hoofdhuid van de baby gemaakt en wordt de vrijgekomen druppel bloed opgevangen. Bij een lage pH (<7.20) zijn er aanwijzingen dat de baby in nood is en kan besloten worden tot het versnellen van de bevalling: door het zetten van een knip (episiotomie), het verrichten van een vacuumextractie of forcipale extractie of een keizersnede. Bij een goede uitslag wordt afgewacht en wordt het onderzoek later wellicht nogmaals gedaan. 

Na de geboorte zit er een klein wondje op de schedel van de baby, dat doorgaans na enkele weken verdwijnt.



</doc>
<doc id="825830" url="https://nl.wikipedia.org/wiki?curid=825830" title="Ouderdomsdoofheid">
Ouderdomsdoofheid

Ouderdomsdoofheid is de normale afname van het gehoor met de leeftijd, met slechthorendheid of doofheid als gevolg.

De normale afname valt af te lezen in de krommen van Fletcher die de gehoordrempel in dB uitzetten tegen de frequentie in Hertz. De krommen bestaan genormaliseerd voor verschillende leeftijden. Opmerkelijk is, dat vooral de hoge frequenties teloor gaan. Jongeren kunnen hoge fluittonen wel horen en ouderen niet meer.

Er wordt wel eens beweerd, dat ouderdomsdoofheid ook een vorm van lawaaidoofheid is. Het opeengehoopte lawaai van heel het leven zou de trilhaartjes van het slakkenhuis minder werkzaam maken, vooral bij de hoge tonen. Een argument hiervoor is de bevolking van bepaalde eilanden in de Stille Oceaan, die tot hoge leeftijd goed horen, maar geen lawaai kennen in hun omgeving en fluisterend met elkaar praten.

De verschijnselen van ouderdomsdoofheid zijn: hoge tonen niet meer horen, moeite om een gesprek te volgen als er geroezemoes op de achtergrond is. Doorgaans gaan mensen met ouderdomsdoofheid zelf harder praten.


</doc>
<doc id="826559" url="https://nl.wikipedia.org/wiki?curid=826559" title="Gezondheidsrecht">
Gezondheidsrecht

Het gezondheidsrecht is vooral een onderdeel van het burgerlijk recht dat zich onder andere richt op de rechten van de patiënt, de hulpverlener en de kwaliteit van de zorg, waarbij aansprakelijkheid een belangrijke rol speelt. Verder heeft het gezondheidsrecht nog raakvlakken met het strafrecht, wanneer het bijvoorbeeld gaat over euthanasie, hulp bij zelfdoding, of het optreden van een hulpverlener zonder registratie op grond van de Wet op de beroepen in de individuele gezondheidszorg (Wet BIG). 

De gebieden waarop het gezondheidsrecht zich richt, zijn:

De gezondheidszorg wordt door de Nederlandse overheid gefinancierd, door middel van een aantal zorgverzekeringswetten, zoals de Zorgverzekeringswet (Zvw) die sinds 1 januari 2006 de bestaande ziekenfondsverzekeringen en particuliere verzekeringen samenvoegde. Tegenwoordig is iedereen verplicht verzekerd voor ziektekosten.

Andere wetten op het terrein van de financiering van de zorg, zijn: de Algemene Wet Bijzondere Ziektekosten (AWBZ), de Wet maatschappelijke ondersteuning (WMO), de Wet tarieven gezondheidszorg (Wtg.), de Wet geneesmiddelenprijzen en de Wet op de zorgtoeslag die de zorgtoeslag regelt. 

De vroegere ziekenfondsverzekeringen, particuliere verzekeringen en zorgverzekeringen voor ambtenaren zijn ondergebracht in de Zorgverzekeringswet. Mensen met een laag inkomen beneden een bepaalde grens kunnen in aanmerking komen voor de zorgtoeslag. Dit is geregeld in de Wet op de zorgtoeslag. Het inkomen van een partner wordt hierbij ook opgeteld. De Belastingdienst is verantwoordelijk voor het maandelijks uitkeren van de zorgtoeslag, dit gebeurt op of net na iedere 20ste van de maand. Hoe lager dus het inkomen is, hoe hoger de zorgtoeslag bedraagt, met een maximum van € 828 per jaar in 2012. Deze is ingevoerd om de hogere zorgpremie te compenseren. 

De wetgeving die gaat over de organisatie/planning van de gezondheidszorg, zijn onder andere: de Infectieziektenwet, de Gezondheidswet, de Wet op de bijzondere medische verrichtingen (Wbmv), de Wet toelating zorginstellingen (WTZi), de Opiumwet, de Wet op de medische hulpmiddelen, de Wet op het bevolkingsonderzoek en de Tijdelijke Wet Ambulancezorg (Twaz).

Om de kwaliteit van de gezondheidszorg te waarborgen, heeft de overheid een aantal wetten opgesteld. De belangrijkste wet op dit terrein is de Wet op de beroepen in de individuele gezondheidszorg (Wet BIG), waarbij een aantal medische beroepsgroepen verplicht zijn zich te registreren en wanneer ze zonder zo'n registratie werkzaam zijn, zijn ze strafbaar. 

Andere wetten op dit terrein zijn: de Kwaliteitswet zorginstellingen, de Wet klachtrecht cliënten zorgsector, de Wet bijzondere opnemingen in psychiatrische ziekenhuizen (Wet Bopz), de Wet op de geneeskundige behandelingsovereenkomst (WGBO), de Wet op de medische keuringen en de Geneesmiddelenwet.

Er zijn allerlei regels opgesteld om de ethiek te waarborgen bij abortussen in de Wet afbreking zwangerschap, medische experimenten in de Wet medisch-wetenschappelijk onderzoek bij mensen, orgaandonatie in de Wet op de orgaandonatie (Nederland), euthanasie + hulp bij zelfdoding in de Wet toetsing levensbeëindiging op verzoek en hulp bij zelfdoding, het omgaan met overledenen in de Wet op de lijkbezorging, medische keuringen in de Wet op de medische keuringen, kunstmatige inseminatie in de Wet donorgegevens kunstmatige bevruchting, het omgaan met foetussen in de Wet foetaal weefsel en de Wet inzake handelingen met geslachtscellen en embryo's en lichaamsmateriaal in de Wet veiligheid en kwaliteit lichaamsmateriaal. 

De medische ethiek heeft raakvlakken met de medische biotechnologie.

Euthanasie en hulp bij zelfdoding zijn nog steeds strafbaar, tenzij de arts aan een strafuitsluitingsgrond voldoet, zoals vermeld in het Wetboek van Strafrecht (Sr) in de artikelen 293 lid 2 Sr (euthanasie) en art. 294 lid 2 Sr (hulp bij zelfdoding). De arts moet aan de zorgvuldigheidseisen voldoen die vermeld staan in art. 2 van de "Wet toetsing levensbeëindiging op verzoek en hulp bij zelfdoding". Verder moet hij melding doen aan de lijkschouwer (art. 7 lid 2 Wet op de lijkbezorging). 

Op euthanasie staat een gevangenisstraf van maximaal twaalf jaren en/of geldboete van de vijfde categorie (max. 45.000 euro). Op hulp bij zelfdoding staat een gevangenisstraf van maximaal drie jaren en/of geldboete van de derde categorie (max. 4500 euro). 

Beide delicten vallen onder de categorie misdrijf. 



</doc>
<doc id="826906" url="https://nl.wikipedia.org/wiki?curid=826906" title="Intertrigo">
Intertrigo

Intertrigo of "smetten" is de verzamelnaam voor een rode, doorgaans pijnlijke huiduitslag op die plaatsen waar huid tegen huid aanligt. Voorbestemd hiervoor zijn de liezen, onder de borsten en oksel, de navel, achter de oren, de bilnaad, de buikplooi, de geslachtsdelen (incontinentie). Obesitas- overgewicht, zweten, knellende kledij, verminderde mobiliteit, incontinentie, slechte voedingstoestand en slechte algemene toestand werken intertrigo in de hand. Het is een gevolg van de combinatie Vocht - Warmte - Wrijving (huidfrictie). De huid wordt geïrriteerd, rood en pijnlijk. Bij baby's wordt intertrigo meer waargenomen en is dan vaak een complicatie van wat in de volksmond luiereczeem genoemd wordt. Wanneer de huid beschadiging heeft opgelopen door de vochtigheid en de wrijving, ontstaat er gemakkelijk een infectieprobleem doordat bacteriën en andere micro-organismen vrij spel krijgen zich daar te koloniseren. Schimmels zijn vaak verantwoordelijk voor deze complicatie, voornamelijk candida albicans (Candidiasis).

Voornaamste tips om intertrigo te voorkomen zijn:


</doc>
<doc id="827084" url="https://nl.wikipedia.org/wiki?curid=827084" title="Groot Ziekengasthuis">
Groot Ziekengasthuis

Het Groot Ziekengasthuis was één van de locaties van het Jeroen Bosch ziekenhuis. 

Het Groot Ziekengasthuis was na het Reinier de Graaf Gasthuis uit Delft het oudste ziekenhuis van Nederland. Het wordt in 1274 voor het eerst beschreven. Vanaf het begin lag de zorg in handen van gasthuiszusters. Het waren vooral armen, reizigers en bedevaartgangers, die hier verpleegd werden. Echter, door de reformatie in 1629 werden de zusters vervangen door lekenpersoneel. In 1880 ging Het Groot Ziekengasthuis deel uitmaken van de Godshuizen. Het ziekenhuis kwam toen in handen van de Liefdezusters van de Heilige Carolus Borromeus. Het klooster, en de kapel aan de Tolbrugstraat uit 1910 zijn daar nog een zichtbaar bewijs van.

Het ziekenhuis is verscheidene malen uitgebreid. In de jaren zestig werd de volksbuurt De Pijp afgebroken ('gesaneerd') ten behoeve van de bouw van een nieuwe ziekenhuisflat. In De Pijp woonden veel autochtone Boschenaren.

In de jaren zeventig wilde het Carolusziekenhuis, een ander ziekenhuis in 's-Hertogenbosch, ontworpen door de Tilburgse architect Jos Schijvens, vanwege zijn beperkte uitbreidingsmogelijkheden fuseren met het Groot Ziekengasthuis, maar dit voelde weinig voor een fusie. Het Carolusziekenhuis week hierop uit naar de rand van de stad.

In 1990 werd het 'Bosch Medicentrum' gevormd door een fusie tussen de drie ziekenhuizen in 's-Hertogenbosch: Het Groot Ziekengasthuis, het Carolusziekenhuis en het Willem-Alexander Ziekenhuis. Op 1 januari 2002 ontstond het Jeroen Bosch Ziekenhuis uit een fusie tussen het Carolus-Liduina Ziekenhuis en het 'Bosch Medicentrum'.

Op 27 april 2011 werd de nieuwbouw van het Jeroen Bosch Ziekenhuis aan de rand van de stad geopend en werden tegelijkertijd de ziekenhuizen op de oude locaties (waaronder die in de binnenstad) gesloten. Dit ging gepaard met een grote verhuizing van patiënten met behulp van speciaal ingerichte vrachtwagens. Na deze verhuizing is sinds mei 2011 sprake van één ziekenhuislocatie in 's-Hertogenbosch.

De aanbouw uit 1967-1974 van architect Jan van der Laan is gesloopt in 2016. Hier zal een woon- en winkelbestemming komen. De oude bebouwing: Het Mariapaviljoen, stergebouw, kapel, en klooster (1910-1915) blijven voor de binnenstad behouden. Dit zijn rijksmonumenten.


</doc>
<doc id="827327" url="https://nl.wikipedia.org/wiki?curid=827327" title="Medisch Centrum Leeuwarden">
Medisch Centrum Leeuwarden

Het Medisch Centrum Leeuwarden (MCL) is een ziekenhuis in Leeuwarden.

Het MCL ligt in het zuiden van Leeuwarden en heeft 700 bedden. Het is een van de grootste ziekenhuizen van Nederland. Het MCL heeft een regionale functie voor de provincie Fryslân. Het ziekenhuis beschikt over vrijwel alle gebruikelijke specialismen en heeft daarnaast enkele bijzondere specialismen en centra, zoals het Hartcentrum Friesland, het Spatadercentrum Friesland en het Centrum voor Obesitas Nederland. Het MCL was in 2004 één van de allereerste ziekenhuizen in Nederland met speciaal ingerichte operatiekamers voor minimaal invasieve chirurgie, de zogenaamde endosuites. Het MCL verzorgt in samenwerking met het UMCG opleidingen tot medisch specialist. Het MCL heeft een eigen opleidingsinstituut, De MCL Academie. 

MCL Harlingen, het vroegere Ziekenhuis Oranjeoord, is ook onderdeel van het MCL. Dit ziekenhuis kon alleen blijven bestaan als het zou fuseren. Op deze locatie vinden met name poliklinische spreekuren en onderzoeken en behandelingen in dagbehandeling plaats. 
Tot het MCL behoren ook dialysecentrum Súdhaghe in Heerenveen en dialysecentrum Meckama State in Kollum.

Het MCL is in 1982 ontstaan uit drie Leeuwarder ziekenhuizen:


In 1987 en 2004 zijn respectievelijk het MCL-Midden en het MCL-Noord gesloten. De naam MCL-Zuid werd in 2004 gewijzigd in MCL.



</doc>
<doc id="827519" url="https://nl.wikipedia.org/wiki?curid=827519" title="Hoofdkaas (gerecht)">
Hoofdkaas (gerecht)

Zult ("hoofdkaas" in Noord-Nederland, "preskop" in Vlaanderen) is een bereiding van varkensvlees van de kop, staart en de oren.

Oorspronkelijk werd dit vooral gemaakt om "niets verloren te laten gaan" van het varken. Met stukjes augurk, paprika, kruiden en gelatine wordt de kop van het varken gekookt; vervolgens wordt de schedel en/of beenstukken verwijderd, daarna afgekoeld en door de vleesmolen gedraaid, waarbij het deksel van de pot (terrine) verzwaard wordt om het mengsel samen te drukken ("pressen") om het daardoor consistenter te maken. Zodoende kan het in sneetjes als broodbeleg dienen, vaak met een laagje mosterd of speciale "kopsaus".

Tegenwoordig wordt het ook "verbeterd" met rund- of paardenvlees. Het samendrukken wordt vaak achterwege gelaten, omdat de pulp voldoende indikt. Alleen de fabrieksmatig vervaardigde "zult" wordt soms uitgebreid met andere vleessoorten.

Er bestaan tal van plaatselijke varianten, ook in de benaming, zoals: hoofdvlees (Vlaanderen), kopvlees (informeler), frut, (zure) zult (Zuid-Nederland), varkenskop, kipkap (Zuid-Limburg), geperste kop, postekop (Zeeuws), huré, of uufflakke (Gents).

Een vergelijkbaar product is balkenbrij.


</doc>
<doc id="827890" url="https://nl.wikipedia.org/wiki?curid=827890" title="Johan Enschedé Hof">
Johan Enschedé Hof

Het Johan Enschedé Hof is een Haarlems hofje opgeleverd in 2007, het hofje is te vinden aan de Korte Begijnestraat in het centrum van Haarlem.

Het hofje is ontworpen door Joost Swarte en Henk Döll die al eerder samenwerkten bij de bouw van de nieuwe Toneelschuur. Het hofje ligt naast het op één na oudste hofje van Haarlem, het Hofje van Bakenes. De regenten van het Hofje van Bakenes en Woonmaatschappij Haarlem zijn de initiatiefnemers voor de bouw van dit hofje en beheren het hofje ook. . Het hofje bestaat uit 10 woningen, 8 voor vrouwen ouder dan 65 jaar en 2 voor bejaarde stellen. 

Het hofje maakt deel uit van het Appelaar plan en is vernoemd naar de drukkerij Joh. Enschedé die eerst op deze plaats gevestigd was. Aan de voorzijde van het hofje (zijde Korte Begijnestraat) is een glas in loodraam te vinden dat is ontworpen door Joost Swarte. Het hofje is toegankelijk voor publiek, overdag, maar niet in de weekends.


</doc>
<doc id="827923" url="https://nl.wikipedia.org/wiki?curid=827923" title="Anisocorie">
Anisocorie

Anisocorie is een verschijnsel waarbij er een verschil is in grootte tussen de linker- en rechterpupil.

De belangrijkste klachten bij anisocorie zijn problemen met het zien. Bij een verwijde pupil kan het nabijzien met één oog verminderd zijn. Bij een vernauwde pupil kan het donkerzien met één oog verminderd zijn. Bovendien kan de patiënt of zijn omgeving een verschil in pupilgrootte hebben opgemerkt zonder dat daarbij klachten zijn.



Na een eerste diagnose door de huisarts, vindt verdere diagnostiek en behandeling plaats door de oogarts.




</doc>
<doc id="828431" url="https://nl.wikipedia.org/wiki?curid=828431" title="Darmsap">
Darmsap

Darmsap wordt gemaakt door darmsapklieren. Deze liggen in de darm bij de voet van de villi en worden ook wel de "crypten van Lieberkühn" genoemd. Deze crypten produceren per dag 2 tot 3 liter darmsap.

Darmsap bestaat uit:

Het darmsap zorgt er dus voor dat ons voedsel verder verteerd wordt, een proces dat in de mond begint en mede geholpen wordt door het pancreassap en de sappen uit de gal die de lever produceert.

Darmsap heeft een pH waarde van 8,5 (iets verhoogde pH waarde door gal)


</doc>
<doc id="828451" url="https://nl.wikipedia.org/wiki?curid=828451" title="Origo">
Origo

Een origo (oorsprong) is een aanhechtingspunt van een skeletspier. De origo bevindt zich doorgaans proximaal (dicht naar het centrum van het lichaam toe) ten opzichte van de spier zelf. Bij contractie van de spier beweegt de origo niet. 

De tegenhanger van de origo is de insertie.


</doc>
<doc id="828573" url="https://nl.wikipedia.org/wiki?curid=828573" title="Tinea cruris">
Tinea cruris

Tinea cruris is een schimmelinfectie door bijvoorbeeld "Epidermophyton floccosum" in de liezen, aan de anus en op de benen en veroorzaakt een jeukend en branderig gevoel. Aangetaste plekken worden rood of bruin en de huid wordt schilferig, laat los of vertoont scheurtjes.

De infectie begint meestal aan beide liezen tegelijk met 1 tot 1,5 cm grote plekken. De infectie verspreidt zich meestal langs de binnenkant van de dijen naar beneden. Ook de penis kan besmet raken, dit in tegenstelling tot andere soorten infecties.


</doc>
<doc id="829078" url="https://nl.wikipedia.org/wiki?curid=829078" title="Wet van Weber">
Wet van Weber

De wet van Weber hoort tot de wetenschap der psychofysica. Ze werd rond 1860 geformuleerd door Ernst Heinrich Weber en Gustav Theodor Fechner en staat ook wel bekend als de "wet van Fechner en Weber".

De wet van Weber legt een verband tussen de kracht van fysische impulsen op de menselijke zintuigen (prikkels) en de intensiteit van de daarbij horende gewaarwordingen. Uitdrukkelijk: als fysische impulsen toenemen met constante verhoudingen, dan nemen de gewaarwordingen toe met constante verschillen.

Wiskundig uitgedrukt betekent dit: als een menselijk zintuig signalen ontvangt met respectievelijke sterkten
dan vertaalt de menselijke waarneming dit in gewaarwordingen met respectievelijke intensiteit

Dit houdt in dat gelijke verhoudingen in signaalsterkte zintuigelijk ervaren worden als gelijke verschillen. Dus zijn, op een additieve constante na, de gewaarwordingen evenredig met de logaritme van de impuls.

De wet is bevestigd in diverse gedaanten bij alle zintuigen, zo onder meer:

De wet van Weber is er de oorzaak van, dat maatstaven van zintuiglijk waarneembare grootheden, vaak een logaritmisch karakter hebben. De meest gebruikelijke maat voor geluidssterkte is de decibelschaal. De helderheid van een ster drukken astronomen liever uit in haar magnitude (een logaritmische schaal) dan in, pakweg, haar vermogen (een lineaire schaal). Muzikanten geven de hoogte van een toon niet aan door zijn frequentie (een lineaire schaal), maar door een muzieknoot of iets wetenschappelijker door de cent (allebei logaritmisch).

In 1957 publiceerde de Amerikaanse psycholoog Stanley Smith Stevens materiaal waaruit zou blijken dat de gewaarwording evenredig is met een constante machtsverheffing van de stimulus (machtwet van Stevens).


</doc>
<doc id="829109" url="https://nl.wikipedia.org/wiki?curid=829109" title="Hypercementose">
Hypercementose

Hypercementose is een reactieve hyperplasie van het cementum van de tandwortel. Het cementum (Latijnse schrijfwijze: "caementum" ) of cement is de buitenste laag van de tandwortel. De hypercementose is radiopaak en dus zichtbaar op een röntgenfoto. Door deze overtollige cementafzetting zal er een verdikking van de tandwortel ontstaan, en kan de wortel een omgekeerde trommelstokvorm aannemen wat de extractie(het trekken) de tand erg kan bemoeilijken. De oorzaak van de hypercementose is zelden bekend, maar kan gezien worden als een reactie op een uitwendige prikkel (een slag, overdruk, ontzenuwing…).


</doc>
<doc id="829154" url="https://nl.wikipedia.org/wiki?curid=829154" title="Bloedproduct">
Bloedproduct

Een bloedproduct is een onderdeel van het menselijk bloed dat toegepast wordt als therapie voor een patiënt. Waar "bloed" vroeger als één geheel doorgegeven werd van bloeddonor naar patiënt, is het tegenwoordig vaak mogelijk om verschillende onderdelen van het bloed te isoleren en aan verschillende patiënten te geven.


</doc>
<doc id="829353" url="https://nl.wikipedia.org/wiki?curid=829353" title="Bioburden">
Bioburden

De bioburden is de hoeveelheid microbiologische besmetting van een voorwerp vóór sterilisatie. De bioburden-test telt het aantal kiemen en de soort microbiologische besmetting die na reiniging en desinfectie overblijft vóór sterilisatie. De bioburden moet onder een bepaalde limiet liggen om een goede sterilisatie te kunnen garanderen. De bioburden wordt ook bepaald van farmaceutische producten om de steriliteit van het productieproces te bepalen.


</doc>
<doc id="829481" url="https://nl.wikipedia.org/wiki?curid=829481" title="Zielknijper">
Zielknijper

Zielknijper (ook wel: zieleknijper of zielenknijper, 1862, "De Geschiedenis van Woutertje Pieterse" - Multatuli) is een laatdunkende benaming voor een psychiater.

Het woord leek aanvankelijk zijn oorsprong te vinden in de verhalen uit de Bommelcyclus van Marten Toonder. In deze reeks figureert een zekere Drs. (later Dr.) Okke Zielknijper, een psychiater, psycholoog of pedagoog die zijn patiënten doorgaans als "gevallen" beschouwt (hij verschijnt in totaal 27 vertellingen). Hij maakt zijn opwachting in het verhaal Tom Poes en De Partenspeler, als hoofd van de voogdijraad. Aan het eind van het verhaal krijgt hij eervol ontslag en besluit zijn doctoraalscriptie te gaan schrijven. Hoewel hij een bloeiende praktijk heeft opgebouwd in de stad Rommeldam, wordt deze zachte heelmeester heel raak getypeerd door moeder Troggel uit De toekomer. Zij noemt hem "bleke flapflodder".

In 2008 heeft Nicoline van der Sijs echter aangetoond, dat het woord zielknijper reeds vanaf 1862 door Multatuli werd gebruikt (schertsend, voor een personage uit de Woutergeschiedenis, namelijk de dominee - "iemand die zieltjes wint!" - die 'bakers onwaardeerbaar gezegde' "dankie wel, juffre Pieterse, m'n koppie is omgekeerd, dat zie je wel!" tot tekst gekozen had). Zij heeft haar bevindingen gepubliceerd op de website van de Digitale Database voor de Nederlandse Letteren. Het is overigens aannemelijk dat Multatuli het woord heeft 'bedacht'. Het komt echter vaak voor, dat bij deze zogenoemde "gemunte woorden" (woorden waarvan bekend is wie ze bedacht heeft) het eenvoudiger is degene die ze verspreid heeft te achterhalen, dan de eigenlijke bedenker ervan.


</doc>
<doc id="829494" url="https://nl.wikipedia.org/wiki?curid=829494" title="Rhizobium">
Rhizobium

Het geslacht Rhizobium omvat wortelknobbelbacteriën uit de familie van de Rhizobiaceae. Het zijn beweeglijke, gram-negatieve bacteriën. Ze leven in symbiose met vlinderbloemige plantensoorten en leggen voor deze planten de stikstof uit de lucht vast, waardoor deze ook nog op stikstofarme grond kunnen groeien. Op de plantenwortels worden zogenaamde stikstofwortelknolletjes gevormd, waarin de bacteriën leven. Hun energie krijgen ze uit de assimilaten van de plant.

Belangrijke "Rhizobium"-soorten zijn:


</doc>
<doc id="829971" url="https://nl.wikipedia.org/wiki?curid=829971" title="Locus caeruleus">
Locus caeruleus

De locus caeruleus of blauwe kern is een centrale hoofdkern in de hersenstam, meer bepaald in de zijwand van de vierde hersenventrikel. Hij is betrokken bij de regulatie van emoties, de activatietoestand van de hersenen en de slaap-waakritmiek. Dit laatste gebeurt in samenwerking met de nucleus suprachiasmaticus. Hij produceert de neurotransmitter noradrenaline (ook wel norepinefrine genoemd) en heeft vele diffuse uitlopers (axonen) naar de schors van zowel de grote als de kleine hersenen. Ook dieper gelegen gebieden zoals de thalamus, de hypothalamus, de dorsale ganglia en de hippocampus worden deels gestuurd vanuit de locus caeruleus.

In de literatuur wordt ook vermeld dat dit hersengedeelte met name betrokken is in de onthoudingsfase van een afhankelijkheid en daarbij kan men denken aan de onthoudingsfase van bijvoorbeeld een alcoholafhankelijkheid. 

Naast de schrijfwijze "locus caeruleus" in de officiële nomenclatuur ("Terminologia Anatomica"), kwam voorheen (en nog steeds in de Engelstalige vakliteratuur) de schrijfwijze "locus coeruleus" voor. Dit is echter een verkeerde schrijfwijze voor dit woord uit het klassieke Latijn voor "hemelsblauw". Het woord "caeruleus" is afgeleid van "caelum", hemel/lucht.


</doc>
<doc id="829981" url="https://nl.wikipedia.org/wiki?curid=829981" title="Putamen">
Putamen

Het putamen is een rondvormige kern in de basis van de grote hersenen, die samen met de nucleus caudatus het corpus striatum vormt. Daarnaast behoort het putamen tot de basale kernen. Het putamen is functioneel verbonden met de substantia nigra en de globus pallidus langs meerdere zenuwbanen. De belangrijkste functie is de regulatie van bewegingen en het beïnvloeden van meerdere soorten leren. De neurotransmitters GABA, acetylcholine en enkefaline worden door het putamen geproduceerd om deze functies te kunnen uitvoeren. Het putamen speelt ook een rol in neurodegeneratieve ziekten, zoals de ziekte van Parkinson.

Samen met de globus pallidus vormt het putamen de nucleus lentiformis.

Het putamen en de nucleus caudatus vormen anatomisch gezien één structuur, het dorsale striatum, die wordt doorkruisd door de capsula interna. Daarnaast vormt het putamen samen met de globus pallidus de nucleus lentiformis. Het putamen is de buitenste structuur die behoort tot de basale kernen, een groep kernen met wijdverspreide verbindingen in de hersenschors, thalamus en hersenstam. Ook de substantia nigra, nucleus accumbens en de nucleus subthalamicus worden tot de basale kernen gerekend.

Het putamen komt in beide hersenhelften voor en is nauw verbonden met drie andere basale kernen. Ten eerste werkt het putamen samen met de nucleus caudatus om input vanuit de hersenschors te ontvangen. De twee structuren vormen zo de "ingang" tot de basale kernen. Ten tweede is het putamen verbonden met het globus pallidus, waaraan het output doorgeeft. Ten derde ontvangt de substantia nigra pars compacta input van het putamen.

Uit onderzoek blijkt het putamen significant meer grijze stof te bevatten in man-naar-vrouw-transgenders vergeleken met de putamens van cisgender mannen. Deze bevinding suggereert dat er een fundamenteel verschil is in de vorming van het brein tussen transvrouwen en cismannen.


</doc>
<doc id="829991" url="https://nl.wikipedia.org/wiki?curid=829991" title="Nucleus caudatus">
Nucleus caudatus

De nucleus caudatus of staartkern (Latijn: "nucleus" = kern; "cauda" = staart) is een van de structuren van het corpus striatum in de hersenen van de mens en veel diersoorten. Lange tijd werd gedacht dat deze structuur, die deel uitmaakt van de basale kernen, uitsluitend betrokken is bij de regulatie van motorische processen. De nucleus caudatus lijkt bij mensen met de ziekte van Parkinson, een bewegingsziekte, niet langer te worden geïnnerveerd door de substantia nigra pars compacta. Uit recentelijk onderzoek blijkt echter dat de staartkern daarnaast ook een belangrijke rol speelt bij het leren en herinneren, met name voor het verwerken van terugkoppeling. Verder maakt de nucleus caudatus deel uit van het beloningssysteem van de hersenen en van de cortico–basale ganglia–thalamische lus.

Samen met de putamen vormt de nucleus caudatus het dorsale striatum, dat functioneel als één structuur wordt gezien. Anatomisch gezien worden de twee gescheiden door een belangrijke baan van witte stof: de capsula interna. De nucleus caudatus bevindt zich in beide hersenhelften, aan de wand van de zijventrikels en schrijlings op de thalamus. De boogvormige kern heeft een dikke kop en loopt steeds dunner uit in een soort staart, waaraan de structuur haar naam te danken heeft.

De nucleus caudatus wordt sterk geïnnerveerd door dopamineneuronen afkomstig uit de substantia nigra pars compacta (SNc). De SNc bevindt zich in de middenhersenen en heeft projecties naar de nucleus caudatus en de putamen waarvan de communicatie bestaat door de neurotransmitter dopamine.

De nucleus caudatus integreert ruimtelijke informatie met de vorming van motoriek. In fMRI-studies en onderzoek onder Parkinsonpatiënten is een belangrijke relatie tussen ruimteafhankelijke motorische voorbereiding en de nucleus caudatus vastgesteld. De activiteit in de nucleus caudatus was groter tijdens taken waarbij wat gevraagd werd van het ruimtelijke en motorische geheugen dan bij niet-ruimtelijke taken.

De nucleus caudatus draagt bij aan het postuur van lichaam en ledematen en de snelheid en nauwkeurigheid van gerichte bewegingen. In een onderzoek met katten waarbij de nucleus caudatus was verwijderd, werden beperkingen geconstateerd in het postuur en de nauwkeurigheid van de bewegingen in verschillende taken waarbij de katten hun poten moesten gebruiken. Daarnaast kostte het de katten meer tijd om bewegingen op te starten en moesten ze hun lichaamspositie voortdurend aanpassen na gedeeltelijke verwijdering van de nucleus caudatus.

In studies met neuroimaging (onder meer PET en fMRI) en anatomische studies is een sterk verband vastgesteld tussen de nucleus caudatus en corticale gebieden die actief worden bij executieve functies. Daarnaast suggereren recentere studies dat de nucleus caudatus essentieel is voor doelgericht handelen, oftewel, "de selectie van gedrag gebaseerd op de veranderlijke waarde van doelen en kennis van welke acties leiden tot welke uitkomsten."


</doc>
<doc id="830856" url="https://nl.wikipedia.org/wiki?curid=830856" title="Anusatresie">
Anusatresie

Anusatresie of congenitale anorectale malformatie (CARM) is een congenitale aandoening waarbij de anus ontbreekt of sterk afwijkend gevormd is.
In Nederland worden jaarlijks ongeveer veertig baby's geboren met de afwijking anusatresie.
Soms is er wel iets van een uitgang te zien maar op een afwijkende plaats en/of zeer nauw. Het kan in elk geval niet normaal functioneren.

Vaak heeft een kind met anusatresie meer afwijkingen zoals aan de nieren, de urinewegen, de geslachtsorganen en het spijsverteringskanaal.

Omdat niemand zonder anus kan leven zal er altijd chirurgisch moeten worden ingegrepen om te trachten een min of meer normale anale uitgang te maken. Of zindelijkheid daarna dan nog mogelijk is hangt vooral af van de aan- of afwezigheid van een kringspier. Indien deze niet aanwezig is zal er meestal voor een stoma worden gekozen.



</doc>
<doc id="831102" url="https://nl.wikipedia.org/wiki?curid=831102" title="Elisabeth Boddaert">
Elisabeth Boddaert

Jkvr. Elisabeth Carolina Boddaert (Oostkapelle, kasteel Westhove, 24 september 1866 - Amsterdam, 22 februari 1948) was een Nederlands verpleegkundige en bestuurster.

Zij werd geboren als lid van de familie Boddaert en was een dochter van jhr. mr. Jacques Phoenix Boddaert (1811-1885), lid van de Ridderschap van Zeeland en rechter bij de arrondissementsrechtbank te Middelburg en diens tweede vrouw, Elisabeth Carolina barones van Heeckeren van Brandsenburg (1822-1882). Uit het eerste huwelijk van haar vader met de zuster van haar moeder, Anna Petronella barones van Heeckeren van Brandsenburg (1818-1860) waren tien kinderen geboren. Haar zuster, jkvr. Marie Boddaert (1844-1914) werd bekend als schrijfster en dichteres.

Boddaert ging op negentienjarige leeftijd de verpleging in en werkte later voor een ziekenhuis in Edinburgh, Groot-Brittannië. Haar ervaringen met de rauwe kant van de maatschappij heeft een grote impact op haar leven gehad. Na haar terugkomst in 1901 in Nederland leidde dit in 1903 tot het openen van de eerste van een 'opvanghuis voor de moeilijke jeugd', de zogenaamde "Boddaert Tehuizen". Heden ten dage bestaan er in Nederland nog steeds vele Boddaerthuizen.



</doc>
<doc id="831149" url="https://nl.wikipedia.org/wiki?curid=831149" title="Factor I">
Factor I

Factor I (factor i, niet te verwarren met Factor I (romeinse 1) van de stollings cascade) is een niet-celgebonden remmer van het complementsysteem. Factor I is een serineprotease die in samenwerking met C4 binding protein (C4bp), membrane cofactor protein (MCP) en factor H, C3b en C4b afbreekt en zo verdere complement-activatie voorkomt.


</doc>
<doc id="831220" url="https://nl.wikipedia.org/wiki?curid=831220" title="Truus Postma">
Truus Postma

Geertruida Ebeldina (Truus) Postma-van Boven (Assen, 20 augustus 1927 - Groningen, 24 december 2014) was een Nederlands huisarts.

Huisarts Truus Postma uit het Friese Noordwolde werd door het Openbaar Ministerie voor het gerecht gedaagd omdat zij op 19 oktober 1971 haar terminaal zieke moeder Margina van Boven-Grevelink (78) een dodelijke dosis van 200 milligram morfine had toegediend in verpleeghuis Mariënhof - het huidige Stellinghaven - in Oosterwolde.

Hiertoe was zij gekomen omdat haar moeders verzoek tot euthanasie meerdere keren was afgewezen. Geneesheer-directeur Jan Gol beloofde vooraf dat hij een natuurlijke doodsoorzaak zou noteren, maar schakelde naderhand toch de officier van justitie in.

Ruim 1.700 Noordwoldigers, veelal patiënten van Truus Postma en haar man Andries - eveneens huisarts - begonnen een handtekeningenactie waarna de kwestie landelijk - en ook internationaal - bekend werd. Het 'Leeuwarder euthanasieproces' begin 1973 werd wereldnieuws: het was de eerste grote euthanasierechtszaak in Nederland, de affaire werd ook de start van de euthanasiediscussie in Nederland. 

Truus Postma - pionier tegen wil en dank, omdat uitlekte wat was bedoeld als familigeheim - werd uiteindelijk door de rechtbank in Leeuwarden veroordeeld tot een voorwaardelijke gevangenisstraf van 1 week met een proeftijd van een jaar.

De zaak-Postma was ook de start van de Nederlandse Vereniging voor Vrijwillige Euthanasie (NVVE), die in 1973 in Vinkega door inwoonster en maatschappelijk werker Klazien Sybrandy-Alberda met haar man Jaap Sybrandy werd opgericht.

In 1987 legde het echtpaar Postma zijn artsenpraktijk in Noordwolde, die het getweeën in 1957 had overgenomen van dr. Lemain, neer en ging het artsenechtpaar met pensioen.

Op 20 maart 1993 diende Andries Postma als toenmalig NVVE-vertrouwensarts een lethale dosis toe aan de ongeneeslijk zieke Marie van Noord (65) uit het Drentse Rolde, nadat haar huisarts dat - ondanks een toezegging - weigerde.

Andries Postma is in december 2006 overleden.


</doc>
<doc id="831254" url="https://nl.wikipedia.org/wiki?curid=831254" title="Guards Red">
Guards Red

Guards Red is een kleurcode die gebruikt wordt bij de automerken Porsche en Audi. De kleur kreeg de naam toen deze twee merken samen begonnen aan de Porsche 924 (later de Porsche 944 en Porsche 968).

Guards Red wordt soms ook "Porscherood" genoemd.


</doc>
<doc id="831438" url="https://nl.wikipedia.org/wiki?curid=831438" title="Harald Leupold-Löwenthal">
Harald Leupold-Löwenthal

Harald Leupold-Löwenthal (Wenen, 6 augustus 1926 - Wenen, 13 maart 2007) was een Oostenrijks psychiater en neuroloog. 

Na in 1944 kort in het leger gezeten te hebben vervolgde hij zijn studie medicijnen aan de Universiteit van Wenen. In 1951 nam hij een baan in de psychiatrische universiteitskliniek. 

Van 1953-1954 studeerde hij in Londen. Van 1961 tot 1963 was hij verbonden aan het psychiatrisch ziekenhuis in de stad Wenen. Tegelijkertijd studeerde hij af in de psychoanalyse. In 1964 opende hij zijn eigen praktijk. In 1963 werd Leupold-Löwenthal lid van de Weense Psychoanalytise vereniging, van 1967 tot 1973 was hij de secretaris en 1974-1981 de voorzitter. In 1968 richtte hij met onder andere Friedrich Hacker het Sigmund-Freud-gezelschap in Wenen op. In 1971 was hij bij de inrichting van het Sigmund-Freud-Museum, dat is gevestigd in het oude huis van Sigmund Freud in Wenen. Van 1976-1999 was hij president van het Sigmund-Freud-gezelschap. In 1982 bekleedde Leupold-Löwenthal een leerstoel van psychotherapie en psychoanalyse aan de Universiteit van Wenen. 

Zijn laatste optredens in het openbaar vond plaats na de dood van zijn beste vriend Gerhard Bronner tijdens een gedenktelevisieuitzending. In maart 2007 kreeg Harald Leupold-Löwenthal op tachtigjarige leeftijd een fatale hartstilstand.




</doc>
<doc id="831669" url="https://nl.wikipedia.org/wiki?curid=831669" title="Sublinguale toediening">
Sublinguale toediening

Sublinguale toediening is een toedieningsvorm van een medicijn, waarbij het medicijn onder de tong (lingua) wordt gelegd. Sublinguale toediening is zinvol voor medicamenten die snel moeten worden opgenomen of die door maagzuur onwerkzaam worden. 

Een bekend voorbeeld van 'een pilletje onder de tong' is nitroglycerine zoals dat voorgeschreven wordt bij angina pectoris.


</doc>
<doc id="831723" url="https://nl.wikipedia.org/wiki?curid=831723" title="Musculus teres major">
Musculus teres major

De musculus teres major of grote ronde armspier is een skeletspier die behoort tot de dorsale spiergroep, dat wil zeggen dat de spier aan de rugzijde ligt.

De spier heeft zijn oorsprong bij de angulus inferior van de margo lateralis van het schouderblad. Hij loopt naar de crista tuberculi minoris, waaraan hij zijn aanhechting heeft naast de bursa subtendinea musculi teretis majoris.

Zijn belangrijkste functie is retroflexie van de arm mediaalwaarts. Hieronder wordt verstaan een retroflexie met gelijktijdig in geringe mate een binnenwaartse rotatie. Deze beweging wordt vooral zeer goed geregeld als de arm zich eerst in anteflexie en in een lichte abductiestand bevindt. Bovendien werkt hij mee bij de adductie.



</doc>
<doc id="831775" url="https://nl.wikipedia.org/wiki?curid=831775" title="Claude Verdan">
Claude Verdan

Claude Verdan (Yverdon-les-Bains, 21 september 1909 - Cully, 7 augustus 2006) was een Zwitsers chirurg.

Verdan was een medicijnenprofessor in Lausanne. Voor zijn bijdrage aan het opereren van de hand kreeg hij veel onderscheidingen. Eerst werd hij tot ridder geslagen en later tot officier van het Franse erelegioen. In Japan kreeg hij de prijs "Pionier van de handchirurgie".

Verdan richtte in Lausanne een museum op over de hand. Dit museum draait op de donatie van Claude Verdan.


</doc>
<doc id="832062" url="https://nl.wikipedia.org/wiki?curid=832062" title="Spieratrofie">
Spieratrofie

Spieratrofie is het dunner en minder krachtig worden van de spieren. De medische term voor de aandoening is "atrophia musculorum".

Als spieren niet gebruikt worden, bijvoorbeeld door verlammingen of door langdurige inactiviteit, gaan ze atrofiëren, wat wil zeggen dat de spieren dunner worden en er krachtverlies optreedt. Dit kan gebeuren op bij langdurige bedrust, of langdurige rust van lichaamsdeel zoals door het dragen van een gipsverband. De beste preventie tegen het ontstaan van spieratrofie is actief bewegen.

Spieratrofie kan voorkomen als symptoom/verschijnsel van onder andere polyneuropathie en coma vigil (door het lange stilliggen). Bij de ziekte of het syndroom van Cushing is de spieratrofie het gevolg van een overmaat aan cortisol.


</doc>
<doc id="832082" url="https://nl.wikipedia.org/wiki?curid=832082" title="Leucochloridium paradoxum">
Leucochloridium paradoxum

Leucochloridium paradoxum is een parasitair levende platworm (Trematoda, Digenea).

Deze parasitaire worm doorloopt enkele stadia die in verschillende gastheersoorten (vogels en landslakken) leven.

"Leucochloridium paradoxum" leeft in de cloaca van vogels. De eieren van de worm verlaten de vogel met de uitwerpselen. De eieren zijn met een harde wand omgeven. Als de eieren in oeverland van een zoet water terechtkomen, dan ontwikkelen zich vrijzwemmende 'miracidia'-larven. Deze larven infecteren de in dit biotoop levende amfibische landslak "Succinea putris" (Barnsteenslak). Door ongeslachtelijke voortplanting die in de slak plaatsvindt, ontstaan honderden cercariën die zich in een langwerpig orgaan bevinden, de sporocyste. Er kunnen zich verschillende van deze sporocysten in de slak bevinden. De sporocysten pulseren en vullen de tentakels van de slak zodanig dat deze ze niet meer kan intrekken. De sporocysten zijn opvallend gekleurd en door deze kleur en de pulserende beweging trekken zij vogels aan die vervolgens de tentakels opeten. Ook wijzigen geinfecteerde slakken hun gedrag en vertonen zich vaker op plekken waar ze makkelijk gegrepen kunnen worden door vogels. De vogel wordt dan besmet met de cercarien die zich in de vogel tot volwassen wormen ontwikkelen. Deze volwassen wormen planten zich seksueel voort met eieren die de vogel met de uitwerpselen verlaten waarop de cyclus opnieuw begint.


</doc>
<doc id="832168" url="https://nl.wikipedia.org/wiki?curid=832168" title="Alpine White">
Alpine White

Alpine White is net zoals Guards Red een merknaam voor een specifieke kleur van de Volkswagen Group. Het is een witte kleur die voor het eerst gebruikt werd op de Porsche 924, maar later ook werd gebruikt op de Volkswagen Golf, de Volkswagen Polo en de Bugatti EB110.


</doc>
<doc id="832312" url="https://nl.wikipedia.org/wiki?curid=832312" title="Ignacy Łukasiewicz">
Ignacy Łukasiewicz

Jan Józef Ignacy Łukasiewicz (1822 - 1882) was een Pools apotheker en scheikundige. Hij is de uitvinder van de petroleumlamp en van de fractionele distillatie van aardolie.

Van 1832 tot 1836 studeerde hij aan het gymnasium in Rzeszów, in het destijds tot Oostenrijk behorende deel van Polen. Sedert 1836 volgde hij een leerlingstage in een apotheek in Łańcut. Daarna verhuisde hij weer naar Rzeszów. In 1846 werd hij gearresteerd wegens zijn Pools-patriottische activiteiten, maar in 1847 werd hij weer in vrijheid gesteld. Sinds 1848 werkte hij als hulpapotheker in Lwów. In 1850 verhuisde hij naar Krakau. Daar studeerde hij farmacie aan de Jagiello-universiteit en werkte hij in het laboratorium van de aluinfabriek in Dąbrowa. Hij vond toen de petroleumlamp uit. 

In 1852 lieten Łukasiewicz en zijn medewerker Jan Zeh hun uitvinding (producten op basis van gezuiverde aardolie) patenteren.
In 1854 verhuisde Łukasiewicz naar Gorlice, waar hij zijn experimenten met aardolie voortzette.
Hij stichtte ook de eerste aardoliewinningsinstallatie in het nabijgelegen Bóbrka. Dat kan als het begin van de aardolie-industrie worden beschouwd.

In 1858 verhuisde hij naar Jasło, waar hij een apotheek huurde. In het nabijgelegen Ulaszowice had hij in 1856 reeds een destillatiefabriek voor aardolie opgericht, die hem spoedig tot rijkdom bracht.

In 1882 stierf hij aan een longontsteking.


</doc>
<doc id="832431" url="https://nl.wikipedia.org/wiki?curid=832431" title="Musculus latissimus dorsi">
Musculus latissimus dorsi

De musculus latissimus dorsi of brede rugspier behoort tot de dorsale (dorsaal) spiergroep. Dit is een brede, platte spier, de grootste spier van de mens.

Hij ontspringt aan de doornuitsteeksels van de 7e - 12e borstwervel als de pars vertebralis, van de fascia thoracolumbaris en het achterste deel van de crista iliaca als de pars iliaca, van de 10e - 12e rib als de pars costalis en bovendien heel vaak van de angulus inferior van het schouderblad als de pars scapularis.

De brede rugspier bestaat daarom uit vier delen die elk een verschillende functie hebben. Hij zit gezamenlijk vast met de musculus teres major, de grote ronde armspier, aan de crista tuberculi minoris op de humerus, het opperarmbeen.
Direct voor de verbinding van de beide spieren bevindt zich een bursa subtendinea musculi latissimi dorsi.

De grote rugspier vormt de spierbasis van de achterste okselplooi. Hij trekt de opgeheven arm omlaag en adduceert deze. Bij geadduceerde arm zal hij deze naar achter en mediaalwaarts trekken en daarbij zover naar binnen roteren dat de handrug op het zitvlak komt te liggen. De beide rugspieren kunnen samenwerken en de schouders naar achter en onder trekken. Ze werken bij geforceerde uitademing en ook bij het hoesten.

Innervatie: nervus thoracodorsalis (C6 - C8)


</doc>
<doc id="832522" url="https://nl.wikipedia.org/wiki?curid=832522" title="Musculus pectoralis major">
Musculus pectoralis major

De musculus pectoralis major of grote borstspier (ook wel pecs genoemd) behoort tot de ventrale spiergroep. Het is een grote, oppervlakkig gelegen, waaiervormige spier. Deze spier bestaat uit drie delen: "pars clavicularis", "pars sternocostalis" en "pars abdominalis".

De "pars clavicularis" ontspringt aan de mediale helft van het voorvlak van het sleutelbeen "(clavicula)", de "pars sternocostalis" aan de "membrana sterni" en het kraakbeen van het 2e - 6e rib. Op het kraakbeen van 3e(4e) - 5e rib bevinden zich nog diepe oorsprongplaatsen van pars sternocostalis. De zwakkere "pars abdominalis" ten slotte komt van het voorste blad van de rectusschede.

Alle delen zijn op het opperarmbeen (humerus) aangehecht aan de "crista tuberculi majoris" waarbij de vezels elkaar kruisen. Daarbij zit de pars abdominalis het verst proximaal vast. Er ontstaat een proximaalwaarts open zak.

Het is een krachtige spier, waarvan de vorm bij neerhangende arm vierzijdig is. Bij opgeheven arm is deze driehoekig. Hij vormt de spierbasis van de voorste okselplooi. 

Functie: De gehele spier zorgt voor adductie en binnenwaartse rotatie (endorotatie) van de arm. De "pars clavicularis" zorgt voor anteflexie en de "pars sternocostalis" voor een adductie van de bovenarm. Het is een belangrijke hulpinademingsspier (fixatie van de bovenste extremiteit is dan wel noodzakelijk). Bij geabduceerde arm kunnen de "pars clavicularis" en de "pars sternocostalis" een anteflexiebeweging (voorwaartse armheffing) uitvoeren. De opgeheven arm wordt door alle delen van de grote borstspier naar voren toe, krachtig en snel omlaag getrokken. 
De "pars sternocostalis" en de "pars abdominalis" kunnen samen de schouder naar voren toe omlaag halen. De "pars sternocostalis" zorgt dan voor de protractie en de "pars abdominalis" voor de detractie van de schouder.

De spier wordt geïnnerveerd door de nervus pectoralis (C5 - Th1).


</doc>
<doc id="832718" url="https://nl.wikipedia.org/wiki?curid=832718" title="Snel Inzetbare Groep ter Medische Assistentie">
Snel Inzetbare Groep ter Medische Assistentie

Een Snel Inzetbare Groep ter Medische Assistentie (SIGMA) is een groep vrijwillige hulpverleners die ingezet kan worden wanneer de reguliere (spoedeisende) medische hulpverlening voor bijvoorbeeld een ramp of groot ongeval niet toereikend is. Een SIGMA-team is onderdeel van een Geneeskundige Combinatie en opereert onder de verantwoordelijkheid van de Geneeskundige Hulpverleningsorganisatie in de Regio (GHOR). In het dagelijks taalgebruik spreekt men van SIGMA-teams waarvan er op dit moment 48 zijn in Nederland.

Het voornaamste doel van een SIGMA-team is het logistiek en medisch ondersteunen van de andere onderdelen van de Geneeskundige Combinatie (Gnk-C): het Mobiel Medisch Team (MMT) en de zogenaamde AMBU-teams. Het doel van de Geneeskundige Combinatie is het redden van levens in een rampgebied door slachtoffers zo veel mogelijk stabiel te maken voordat ze per ambulance vervoerd kunnen worden naar een traumacentrum of de Spoedeisende Eerste Hulp (SEH) van een gewoon ziekenhuis.

De logistieke werkzaamheden van een SIGMA-team bestaan uit het tijdens een inzet onderdak bieden aan en bevoorraden van een Geneeskundige Combinatie. Hiertoe richt het team bij aankomst in een rampterrein of bij een ongeval een zogenaamd "gewondennest" in, meestal in een door het team op te zetten opblaasbare tent. Daarnaast zorgen de leden voor het continu beschikbaar zijn van voldoende materialen voor de medische hulpverlening. Ook verzorgt men wanneer nodig het (voet)transport van gewonden vanuit het rampterrein naar het gewondennest. Ook kan het voorkomen dat de SIGMA-leden de gewonden alleen vervoeren van een aanlandplaats of een overnameplaats naar het gewondennest. Het vervoer tot de overname- of aanlandplaats wordt dan door ander hulpdiensten als de brandweer of reddingsbrigade verzorgd.

De medische ondersteuning bestaat uit het zowel zelfstandig als assisterend handelen aan verpleegkundigen en artsen. Hierbij geldt dat SIGMA-vrijwilligers nooit zogenaamde 'voorbehouden handelingen' mogen uitvoeren; dit zijn handelingen die volgens de wet alleen mogen worden uitgevoerd door een arts of verpleegkundige.

Voorbeelden van ondersteunende handelingen die zelfstandig worden uitgevoerd zijn: het beoordelen van de vitale functies (ademweg, ademhaling, circulatie), het vervangen van een infuus en het aanbrengen van een nekkraag.

Assisterende handelingen zijn bijvoorbeeld het helpen van verpleegkundigen en artsen bij het veiligstellen van de vitale functies van een slachtoffer, het fixeren op een wervelplank en het klaarmaken van medicatie of een infuus voor toediening door een verpleegkundige.

Aangezien de SIGMA-teams als taak hebben de Geneeskundige Combinatie logistiek te ondersteunen, beschikken zij over een uitgebreide uitrusting en de voertuigen om deze te vervoeren.
Iedere Geneeskundige Combinatie beschikt over twee Mercedes-Benz-bestelwagens met aanhanger. Eén van de bussen vervoert de leden van het AMBU-team en een groot aantal medische hulpmiddelen. De aanhanger van het AMBU-team is ook gevuld met medisch hulpmateriaal als (schep)brancards, wervelplanken en flessen zuurstof. De tweede bus is ingericht om het SIGMA-team te vervoeren. Daarnaast wordt de tent waarin het gewondennest kan worden ingericht in deze bus vervoerd. In de aanhanger zijn voornamelijk de inrichting van deze tent en hulpmiddelen om deze op te zetten opgeborgen. De voertuigen zien er qua uiterlijk uit als een ambulance hoewel ze geen slachtoffers kunnen vervoeren. Het Mobiel Medisch Team komt met eigen vervoer naar de ramplocatie mochten zij nog niet aanwezig zijn.
Omdat in een rampgebied vaak geen goede plaats beschikbaar is waar gewonden goed kunnen worden geholpen voordat ze naar een ziekenhuis kunnen worden vervoerd, beschikt het SIGMA-team over een gele opblaasbare tent die snel opgezet en ingericht kan worden. Door middel van een aggregaat wordt de tent binnen enkele minuten opgezet. De reguliere inrichting bestaat uit brancards, koffers met medische hulpmiddelen en een tafel waar bijvoorbeeld de administratie kan worden uitgevoerd. Doordat de tent van hetzelfde type (de zogenaamde "Trell Tent") is als dat de brandweer en het leger vaak gebruikt, kunnen de tenten eventueel eenvoudig aan elkaar gekoppeld worden.

De medische hulpverlening door de Geneeskundige Combinatie gebeurt met hulpmiddelen die zijn terug te vinden in een "Advanced Life Support-koffer" oftewel een ALS-koffer. De koffer is ingericht om per individueel slachtoffer gebruikt te worden dus bevat hulpmiddelen om alle mogelijke levensgevaarlijke verwondingen te behandelen. Hierbij moet gedacht worden aan een middelen om te intuberen, middelen om te beademen, medicatie, infuusvloeistof en verband. De inhoud van een ALS-koffer is niet te vergelijken met die van een EHBO-koffer. De ALS-koffer moet beschouwd worden als het hoofdinstrument van het SIGMA-team. Omdat per slachtoffer één koffer nodig is, beschikt iedere Geneeskundige Combinatie over een groot aantal van deze koffers
Naast de ALS-koffer beschikt het team over de volgende koffers, alle in ruime aantallen aanwezig:


Hoewel de Geneeskundige Combinatie een groot aantal medische hulpmiddelen zoals de ALS-koffers in de voertuigen en aanhangers vervoert, kan deze voorraad ontoereikend zijn. Er zijn enkele haakarmbakken beschikbaar met een aanvullende voorraad van alle middelen. Vanuit deze container kunnen extra ALS- of andere koffers worden gepakt of gebruikte koffers worden aangevuld. Ook is er een ruime extra voorraad zuurstof en medicatie maar ook bijvoorbeeld brancards in de container aanwezig. De haakarmbak wordt door de brandweer op de locatie van de ramp gebracht.

SIGMA-teams worden ingezet wanneer er door een ongeval of ramp een groot aantal slachtoffers valt dat medische hulpverlening nodig heeft. In principe besluit de Officier van Dienst Geneeskundig over de daadwerkelijke inzet van een Geneeskundige Combinatie (Gnk-C) of individuele onderdelen daarvan. Als het besluit is genomen dat een team ingezet zal worden, worden de leden opgeroepen door middel van een P2000 semafoon. De beschikbare leden komen hierop naar een opkomstplaats waar de acht eerst aangekomen vrijwilligers samen met het AMBU-team vertrekt richting de ongevalslocatie. Richtlijn is dat een Geneeskundige Combinatie een uur na alarmering daadwerkelijk inzetbaar is op het rampterrein. In dit geval moet de tent binnen twintig minuten staan en ingericht zijn vanaf het moment dat de aanhanger wordt losgekoppeld. Wanneer nodig kan besloten worden meerdere Geneeskundige Combinaties of SIGMA-teams gelijktijdig in te zetten al naargelang de noodzaak. De inzet van een SIGMA-team duurt in principe zes uur; hierna worden de leden afgelost door acht nieuwe vrijwilligers. Bij een mentaal "zware" inzet kan gekozen worden de SIGMA-leden eerder af te lossen. 

Naast de inzet als gevolg van een daadwerkelijk ongeval kan een Geneeskundige Combinatie preventief stand-by worden gehouden. Dit houdt in dat een team stand-by is op de opkomstplaats of in de buurt van een potentiële ongevalslocatie. Een dergelijke inzet vond bijvoorbeeld plaats tijdens de Red Bull Air Race op 12 juni 2005 in Rotterdam.

De onderdelen van een Geneeskundige Combinatie kunnen zoals vermeld ook zelfstandig worden ingezet; de Mobiel Medisch Teams worden dagelijks ingezet bij grotere ongevallen. Ook een SIGMA-team kan ingezet worden zonder dat de andere onderdelen aanwezig zijn. Dit kan bijvoorbeeld gebeuren bij ongevallen waarbij een groot aantal mensen relatief eenvoudige medische zorg nodig heeft waarbij niet de kennis van een arts nodig is. Ook worden SIGMA-teams wel eens ingezet voor het inrichten van opvanglocaties die nodig zijn in verband met extreme weersomstandigheden.

Jaarlijks worden regelmatig SIGMA-teams daadwerkelijk ingezet; gelukkig zijn dit vrijwel alleen voorwaarde scheppende inzetten en hoeven geen (grote) hoeveelheden slachtoffers te worden behandeld. De inzet van Geneeskundige Combinaties is wel nodig geweest bij bijvoorbeeld de vuurwerkramp in Enschede op 13 mei 2000, de cafébrand in Volendam tijdens de nacht van 1 januari 2001, de extreem warme Nijmeegse Vierdaagse in juli 2006 en de crash van Turkish Airlines-vlucht 1951 in de buurt van Schiphol op 25 februari 2009.
Ook tijdens de Kennedymars in Someren (Brabant) is het SIGMA team ingezet.
Op 5 juli 2009 werd er een "GRIP1" afgegeven door de extreme hitte. Vele mensen waren toen onwel geworden.
Tijdens de kettingbotsing op de snelweg A58 op 16 september 2014 is er ook een SIGMA team opgeroepen ter ondersteuning van het groot aantal gewonden.

SIGMA-leden zijn vrijwilligers die in aanvulling op een diploma Eerste HulpVerlening (voorheen EHBO) een opleiding "Hulpverlenen bij Ongevallen en Calamiteiten" (HOC) hebben gevolgd . De vrijwilligers komen na een pre-selectie en selectiegesprekken door,en mogen aanvangen met een HOC opleidng van één jaar , ondersteund door R.A.V. instructeurs. Voordat iemand wordt toegelaten tot de opleiding wordt een medische keuring afgenomen om zeker te zijn dat men fysiek in bijvoorbeeld een rampterrein kan werken. Daarnaast wordt gekeken naar de werkelijke ervaring met Eerste Hulpverlening en de motivatie van de vrijwilliger.Tevens wordt er ook een selectie gedaan op of iemand geschikt om in urgente rampgebieden hulp te kunnen verlene en in goed teamverband te kunnen werken. Essentieel is het feit dat de N.R.K. hun samenwerking hebben opgezegd en eenzijdig hun aandeel in de SIGMA eenheden heeft opgezegd per 1 oktober 2015. De Nederlandse Rode Kruis heeft hierdoor geen enkel betrokkenheid meer in deze Ramphulpverlening.
Hierdoor is er een nieuwe samenwerking mogelijk tussen verschillende hulpverleninginstanties , zowel op regio en landelijk zijn er al gesprekken om de huidige eenheden verder te gaan scholen, zowel de GHOR en de R.A.V. hebben al op diverse regio gebieden al vergevorderde plannen om deze eenheden te behouden en verder op te leiden met ambulance personeel als instructeurs.
Het verder uitdiepen en hechtere samenwerking zal nu in de praktijk waarschijnlijk, ook op operationeel niveau het, praktisch handelen verder verbeteren.

De HOC opleiding duurt minimaal een jaar en kent globaal drie onderdelen waarvan op drie momenten toetsing plaatsvindt:
De eerste twee onderdelen worden schriftelijk beoordeeld, het derde onderdeel door middel van een "profcheck" waarbij LOTUS-slachtoffers een ernstig letsel uitbeelden en de volledige behandeling in samenwerking met een verpleegkundige moet worden uitgevoerd.

Nadat de vrijwilligers de opleiding met succes hebben afgesloten moeten jaarlijks maandelijks verplicht bijscholingslessen worden gevolgd en moet deelgenomen worden aan oefeningen. Op deze manier wordt de kwaliteit van de hulpverlening gewaarborgd.
Accreditatie avonden zijn gericht op het bijhouden van de praktische uitvoeren en implementeren van de ALS koffer.
ZIROP oefeningen zorgen voor samenwerking in een regionaal ziekenhuis waarbij er een gespeelde rampoefening op alle niveaus wordt geoefend en verder verbeterd. Zowel in deze oefeninen als grote oefening wordt steeds de inzet en samenwerking getoest door observators die hun opmerkingen weer evalueren, met als doel om steeds scherp te analyseren wat en hoe men als eenheid werkt.

Docenten van de opleiding zijn altijd ambulanceverpleegkundigen en -chauffeurs die zelf ook deel uitmaken van de Geneeskundige Combinatie als lid van het AMBU-team.

De SIGMA-teams houden 4 januari 2016 om 12:00 uur op te bestaan. Vanaf 4 januari 2016 12:00 uur zal het Rode Kruis de professionele hulpdiensten ondersteunen met nieuwe noodhulpteams. Dit is de eerste werkdag van het nieuwe jaar, waardoor alle betrokken organisaties de gelegenheid hebben om de stappen te doorlopen die nodig zijn voor de omschakeling van de operationele inzet van de huidige Geneeskundige Combinatie naar GGB te kunnen maken. Nederland beschikt over 25 noodhulpteams die ook per veiligheidsregio zijn ingedeeld. Het team heeft een voertuig met hierin maximaal acht leden. Bestaande uit zes hulpverleners, een chauffeur en een teamleider. Het hoofd Noodhulpteam stuurt het noodhulpteam aan. De noodhulpteams zullen zich, anders dan de SIGMA, hoofdzakelijk bezighouden met het hulpverlenen aan de lichtgewonden, de zogeheten T3-slachtoffers. Zodat hierdoor de professionele hulpdiensten ontlast worden en zich bezig kunnen houden met de zwaargewonden, T1- en T2-slachtoffers.



</doc>
<doc id="832925" url="https://nl.wikipedia.org/wiki?curid=832925" title="Ontharingswas">
Ontharingswas

Ontharingswas is speciale was, die gebruikt wordt om overtollige beharing te verwijderen. De was wordt verwarmd, zodat hij vloeibaar wordt, en met een kwastje op de behaarde huid kan worden gesmeerd. Dan koelt de was af, stolt weer, en kan van de huid worden afgetrokken. Dan worden de haren, die in de was vastzitten, uit de huid getrokken. 



</doc>
<doc id="833132" url="https://nl.wikipedia.org/wiki?curid=833132" title="Keloïd">
Keloïd

Een keloïd is een goedaardig gezwel bestaande uit overmatig littekenweefsel dat zich uitbreidt buiten de grenzen van de oorspronkelijke wond. De oorzaak kan een kleine verwonding zijn, zoals een piercing. Sommige mensen kunnen zich zelfs geen verwonding herinneren. Een keloïd wordt onderscheiden van een hypertrofisch litteken: een verdikt, rood litteken, dat zich wel tot de oorspronkelijke verwonding beperkt.

Op sommige huidgebieden (zoals het decolleté) komt het vaker voor.

Acne keloidalis nuchae, ook wel "folliculitis keloidalis". Hier ontwikkelen zich op het achterhoofd harde knobbeltjes, die tot dikke plakkaten kunnen uitgroeien. De oorzaak van de keloïdvorming lijkt een spontane folliculitis, ontsteking van de haarzakjes. Deze aandoening komt vrijwel nooit bij blanke mensen voor. Bij blanke mensen zijn het maar 1 op de 1000. Wanneer een keloïd optreedt in de kinder- of tienerjaren kan hier weinig aan gedaan worden. Het kan enkel weggenomen worden want de keloïd blijft groeien omdat de patiënt in zijn groeijaren zit. Vanaf het 18de levensjaar kan het bestraald worden en zal het niet meer groeien omdat het lichaam ook niet meer groeit.

Een echt afdoende behandeling bestaat niet. Dingen die vaak geprobeerd worden zijn:



</doc>
<doc id="834239" url="https://nl.wikipedia.org/wiki?curid=834239" title="Verkoudheid">
Verkoudheid

Verkoudheid (ook wel nasofaryngitis, rinofaryngitis, coryza, valling of gewoon een neusverkoudheid genoemd) is een infectieziekte van de bovenste luchtwegen die zich makkelijk verspreidt en meestal leidt tot een ontsteking in de neus. Tot de symptomen behoren: hoesten, keelpijn, neusverstopping, een loopneus (rinorroe) en koorts. Meestal verdwijnen de symptomen na zeven tot tien dagen. Sommige symptomen kunnen echter tot drie weken aanhouden. Er zijn meer dan tweehonderd virussen die een verkoudheid kunnen veroorzaken. De rinovirussen zijn de belangrijkste verwekkers, soms een coronavirus.

Een acute infectie van de neusholte en neusbijholten, keel of het strottenhoofd (infectie van de bovenste luchtwegen) wordt aangeduid met de delen van het lichaam die het meest zijn getroffen. Verkoudheid is vooral van invloed op de neus, faryngitis op de keel en sinusitis op de neusbijholten. De symptomen worden meer veroorzaakt door een reactie van het afweersysteem op de infectie dan door aantasting van weefsel door de virussen zelf. Handen wassen is de voornaamste manier om infectie te voorkomen. Er zijn aanwijzingen dat het dragen van mondkapjes effect heeft.

Er is geen medicijn tegen verkoudheid, maar de symptomen kunnen wel worden bestreden. Verkoudheid is de meest voorkomende infectieziekte bij mensen. Gemiddeld worden volwassenen twee tot drie keer per jaar verkouden. Kinderen worden gemiddeld zes tot twaalf keer per jaar verkouden. Mensen krijgen deze infecties al sinds de vroegste tijden. Mensen kunnen drager zijn van een virus en het doorgeven aan anderen zonder zelf symptomen van een verkoudheid te vertonen.

De meest gebruikelijke symptomen van verkoudheid zijn hoesten, niezen, een loopneus, een verstopte neus en keelpijn. Andere symptomen zijn soms spierpijn (myalgie), vermoeidheid, hoofdpijn en gebrek aan eetlust. Ongeveer 40% van de patiënten heeft keelpijn. Ongeveer 50% van de mensen moet hoesten. In ongeveer de helft van de gevallen is sprake van spierpijn. In sommige gevallen is er een conjunctivitis (rode, jeukende ogen). Koorts is een symptoom dat bij volwassenen niet veel voorkomt, maar gebruikelijk is bij peuters en kleuters. Het hoesten dat wordt veroorzaakt door verkoudheid, is meestal minder ernstig dan hoesten ten gevolge van griep (influenza). Hoesten en koorts zijn bij volwassenen aanwijzingen dat er waarschijnlijk sprake is van griep (influenza). Een aantal virussen dat verkoudheid veroorzaakt, leidt soms niet tot symptomen. De kleur van het slijm dat wordt opgehoest uit de onderste luchtwegen (sputum) kan variëren van kleurloos tot geel of groen. De kleur van het slijm geeft niet aan of de infectie is veroorzaakt door een bacterie of een virus.
De incubatietijd is bijzonder kort, meestal tussen 2 en 5 dagen. Een verkoudheid begint meestal met vermoeidheid, een rillerig gevoel, niezen en hoofdpijn en soms met pijn achter in de keel, voornamelijk bij het slikken en gorgelen. Binnen twee of meer dagen komen daar symptomen bij zoals een loopneus en hoesten. Gewoonlijk zijn de symptomen twee tot drie dagen na het begin van de infectie het ergst. Binnen zeven tot tien dagen verdwijnen de symptomen, hoewel ze soms tot drie weken kunnen aanhouden. Bij kinderen houdt het hoesten in 35% tot 40% van de gevallen langer dan tien dagen aan. 10% van de kinderen met verkoudheid blijft langer dan 25 dagen hoesten. Na een doorgemaakte verkoudheid ontstaat er meestal een jarenlange immuniteit voor dat specifieke virus door serotype specifieke antilichamen, voornamelijk immunoglobuline A (IgA) in de nasale secreties. Er zijn echter honderden verschillende soorten virussen die een verkoudheid kunnen veroorzaken.

Verkoudheid is een infectie van de bovenste luchtwegen die zich makkelijk verspreidt. Meestal wordt verkoudheid verwekt door het rinovirus. Dit virus is verantwoordelijk voor 30% tot 80% van alle gevallen. Een rinovirus is een RNA-virus uit de familie van de Picornaviridae. Van deze virusfamilie zijn 99 typen virussen bekend. Verkoudheid kan ook worden verwekt door andere virussen. Het coronavirus veroorzaakt 10% tot 15% van de gevallen. Griep (influenza) is de oorzaak van 5% tot 15%. Verder kan verkoudheid het gevolg zijn van menselijke para-influenzavirussen, menselijke respiratoire syncytiële virussen, adenovirussen, enterovirussen en metapneumovirussen. Vaak zijn er meerdere virussen aanwezig die de infectie veroorzaken. In totaal worden meer dan tweehonderd virussen in verband gebracht met verkoudheid.

De twee belangrijkste manieren waarop een verkoudheidvirus wordt overgedragen zijn: 1) inademen of inslikken van druppeltjes in de lucht die het virus bevatten, en 2) contact met geïnfecteerd neusslijm of besmette voorwerpen. Het is niet zeker op welke manier verkoudheid het meest wordt overgedragen. De virussen kunnen lange tijd overleven in de omgeving. Vervolgens kunnen de virussen worden overgedragen van de handen naar de ogen of de neus, waar de infectie plaatsvindt. Mensen die dicht bij elkaar zitten, lijken een groter risico op infectie te hebben. De virussen worden vaak overgedragen in kinderdagverblijven en op school, omdat veel kinderen met weinig weerstand onder vaak slechte hygiënische omstandigheden dicht bij elkaar zitten. De infecties worden dan meegenomen naar andere gezinsleden thuis. Er is geen bewijs dat luchtrecirculatie tijdens lijnvluchten een manier van overdracht is. Verkoudheid door het rinovirus is het meest infectieus gedurende de eerste drie dagen dat de symptomen optreden. Daarna neemt het risico van infectie sterk af.

De naam van de ziekte is terug te voeren op de traditionele opvatting dat verkoudheid wordt veroorzaakt door langdurige blootstelling aan guur weer, zoals regen en winterse omstandigheden. De rol van afkoeling als risicofactor voor verkoudheid is onderwerp van discussie. Sommige virussen die verkoudheid veroorzaken, komen meer voor in seizoenen met koud en vochtig weer. Aangenomen wordt dat dit hoofdzakelijk komt doordat mensen dan meer tijd binnenshuis in elkaars nabijheid doorbrengen, waardoor de virussen zich gemakkelijker kunnen verspreiden dan onder zomerse omstandigheden, in het bijzonder kinderen die weer naar school gaan. Maar er kan ook een relatie zijn met veranderingen in de luchtwegen waardoor infecties makkelijker optreden. Bij een lage luchtvochtigheid kan de overdracht toenemen doordat druppeltjes zich in droge lucht makkelijker en verder verspreiden en langer in de lucht blijven. Een hypothese luidt dat kou de bloedvaten in de bovenste luchtwegen vernauwt, waardoor het afweersysteem minder goed werkt.

Kudde-immuniteit is immuniteit waarbij een hele groep mensen immuun wordt voor een bepaalde infectie. Deze vorm van weerstand ontstaat na eerdere blootstelling aan verkoudheidsvirussen, waardoor het percentage luchtweginfecties onder ouderen lager is dan onder jongeren. Een slechte werking van het immuunsysteem speelt ook een rol bij een verhoogd risico op ziekte. Slaapgebrek en slechte voeding worden eveneens in verband gebracht met een verhoogde kans op infectie na blootstelling aan een rinovirus. Aangenomen wordt dat dit komt door de uitwerking hiervan op het immuunsysteem.

Men neemt aan dat de symptomen van verkoudheid vooral samenhangen met de immuunrespons op het virus. De werking van deze immuunrespons is specifiek voor het virus. Het rinovirus bijvoorbeeld wordt doorgaans verkregen door direct contact. Het hecht zich op een onbekende manier aan menselijke ICAM-1-receptoren en activeert daarmee de vrijgave van inflammatoire mediatoren. Deze inflammatoire mediatoren leiden vervolgens tot de symptomen. Doorgaans wordt daarbij geen schade toegebracht aan het neusepitheel. Daarentegen vindt contact met het respiratoir syncytieel virus (RSV) plaats door zowel direct contact als druppeltjes die via de lucht worden verspreid. Vervolgens vermenigvuldigt het virus zich in de neus en keel voordat het naar de onderste luchtwegen gaat. RSV beschadigt het epitheel. Het menselijke para-influenzavirus leidt meestal tot ontsteking van de neus, keel en luchtwegen. Als het bij jonge kinderen de trachea aantast, kan het resulteren in pseudokroep, een droge hoest en ademhalingsmoeilijkheden. Dit komt door de kleine afmetingen van de luchtwegen bij kinderen.

Het onderscheid tussen infecties van de bovenste luchtwegen is losjes gebaseerd op de plaats van de symptomen. Verkoudheid is vooral van invloed op de neus, faryngitis voornamelijk op de keel en bronchitis in de eerste plaats op de longen. Verkoudheid wordt vaak gedefinieerd als een neusontsteking waarbij ook keelontsteking in verschillende mate van ernst kan voorkomen. Zelfdiagnose is gebruikelijk. Er wordt zelden onderzocht om welk virus het in feite gaat. In het algemeen kan het virustype niet worden vastgesteld op basis van symptomen.

De enige effectieve manier om verkoudheid te voorkomen, is fysiek de verspreiding van de virussen te voorkomen. Dit wordt vooral bereikt met handen wassen en het dragen van mondkapjes. In de gezondheidszorg worden ook schorten en wegwerphandschoenen gedragen. Isolatie van geïnfecteerde personen is niet mogelijk, omdat de ziekte zo wijdverbreid is en de symptomen niet specifiek zijn. Vaccinatie blijkt moeilijk te zijn omdat er zo veel virussen zijn en de virussen snel veranderen. Het is erg onwaarschijnlijk dat er een vaccin met een brede werking wordt ontwikkeld.

Regelmatig handen wassen verkleint de kans op overdracht van koude virussen. Dit werkt het best bij kinderen. Het is niet bekend of het gebruik van antivirale of antibacteriële middelen bij het gewone handenwassen het nut van het handenwassen vergroot. Het dragen van mondkapjes in de nabijheid van mensen met een infectie kan nuttig zijn. Er is onvoldoende bewijs dat aantoont dat het aanhouden van een grotere fysieke of sociale afstand nuttig is. Zinksupplementen kunnen helpen bij vermindering van het aantal malen dat iemand verkouden wordt. Regelmatige inname van vitamine C-supplementen verkleint het risico of de ernst van de verkoudheid niet. Met vitamine C kan een verkoudheid korter duren.

Er zijn geen medicijnen of kruidenmiddelen waarvan is bewezen dat ze de duur van de infectie verkorten. Behandeling bestaat uit verlichting van de symptomen. Hiertoe behoren het nemen van voldoende rust, voldoende drinken om vochttekort te voorkomen en gorgelen met warm zout water. Veel effecten van de behandeling worden overigens toegeschreven aan het placebo-effect.

Behandelingen die de symptomen helpen verlichten, omvatten eenvoudige pijnbestrijdingsmiddelen (analgetica) en koortsverlagende geneesmiddelen (antipyretica) zoals ibuprofen en paracetamol. Er is geen bewijs dat medicijnen tegen hoesten effectiever zijn dan gewone pijnbestrijdingsmiddelen (analgetica). Antihoestmiddelen worden ook niet aanbevolen voor kinderen omdat er te weinig bewijs is voor de werkzaamheid en er risico op schade bestaat. In 2009 werd in Canada het gebruik van vrij verkrijgbare medicijnen tegen hoesten en verkoudheid voor kinderen tot zes jaar beperkt vanwege bezorgdheid over de risico's en het niet-bewezen nut. Verkeerd gebruik van dextromethorfan (een vrij verkrijgbaar medicijn tegen hoesten) heeft er in een aantal landen toe geleid dat dit middel verboden werd.

Bij volwassenen kunnen de symptomen van een loopneus worden verminderd met eerstegeneratie-antihistaminica. Eerstegeneratie-antihistaminica gaan echter gepaard met bijwerkingen zoals slaperigheid. Andere decongestiva zoals pseudo-efedrine zijn ook werkzaam bij volwassenen. Een neusspray met ipratropium kan de symptomen van een loopneus bestrijden, maar heeft weinig effect bij een verstopte neus. Tweedegeneratie-antihistaminica lijken niet te werken.

Doordat wetenschappelijk onderzoek hiernaar ontbreekt, is niet bekend of veel drinken de symptomen verlicht of sneller een einde maakt aan de ademhalingsklachten. Er is ook te weinig bekend over het nut van toepassing van verwarmde bevochtigde lucht. Er is één onderzoek waaruit blijkt dat symptomen zoals nachtelijk hoesten, een verstopte neus en slaapproblemen met een verkoudheidsbalsem enigszins te verlichten zijn.

Antibiotica werken niet bij virusinfecties en dus ook niet bij verkoudheid. Vaak worden toch antibiotica voorgeschreven, ook al veroorzaken de bijwerkingen van antibiotica algemene schade. Er worden vaak antibiotica voorgeschreven omdat men dat van artsen verwacht en artsen mensen willen helpen. Ook worden antibiotica voorgeschreven omdat het moeilijk is infecties uit te sluiten die wel met antibiotica behandeld kunnen worden. Er zijn geen werkzame antivirale medicijnen voor verkoudheid, hoewel uit sommige verkennende onderzoeken enige voordelen zijn gebleken.

Hoewel er vele alternatieve behandelingen voor verkoudheid zijn, zijn de meeste van deze behandelingen wetenschappelijk onvoldoende onderbouwd. Sinds 2010 is er onvoldoende bewijs om honing of neusspoelen aan te bevelen of af te raden. Zinksupplementen kunnen de ernst en duur van symptomen verminderen wanneer ze binnen 24 uur na het begin worden ingenomen. Het effect van vitamine C op verkoudheid is uitgebreid onderzocht, maar valt tegen. Bewijs voor het nut van echinacea is niet eenduidig. De diverse soorten echinaceasupplementen kunnen verschillen wat betreft effectiviteit.

Verkoudheid is meestal niet ernstig en gaat vanzelf over, waarbij de meeste symptomen binnen een week afnemen. Als er al ernstige complicaties optreden, is dat meestal bij mensen die heel oud of heel jong zijn of een verzwakt immuunsysteem hebben. Er kunnen bijkomende bacteriële infecties optreden die leiden tot keel- (faryngitis) of bijholteontsteking (sinusitis) of een oorinfectie. Sinusitis doet zich voor in naar schatting 8% van de gevallen en kan indien onbehandeld chronisch worden en is dan zeer lastig te behandelen, anders dan met een operatie. Oorinfecties treden op in 30% van de gevallen.

Verkoudheid is de meest voorkomende ziekte bij de mens en over de hele wereld hebben mensen er mee te maken. Volwassenen worden doorgaans twee tot vijf keer per jaar geïnfecteerd. Kinderen kunnen zes tot tien keer per jaar verkouden zijn (en scholieren zelfs twaalf keer per jaar). De percentages van infecties met symptomen stijgen met de leeftijd doordat het afweersysteem van ouderen zwakker wordt.

Hoewel de oorzaak van verkoudheid pas in de jaren 50 van de twintigste eeuw is vastgesteld, zijn mensen al sinds de vroegste tijden met de ziekte geconfronteerd. De symptomen en behandeling worden al beschreven in het Egyptische Ebers Papyrus, de oudste bestaande medische tekst die werd geschreven in de 16e eeuw voor Christus. De naam "verkoudheid" kwam in zwang in de 17e eeuw door de overeenkomst tussen de symptomen van de aandoening en symptomen die optreden bij koud weer.

In het Verenigd Koninkrijk werd in 1946 een onderzoeksgroep voor verkoudheid (de Common Cold Unit, CCU) opgericht door de Medical Research Council, die in 1956 het rinovirus ontdekte. In de jaren 70 toonde de CCU aan dat behandeling met interferon tijdens de incubatieperiode van een rinovirusinfectie enige bescherming bood tegen de ziekte. Er werd geen bruikbare behandeling gevonden. De groep werd opgeheven in 1989, twee jaar nadat het onderzoek naar zinkgluconaattabletten voor preventie en behandeling van verkoudheid door het rinovirus was afgerond. Zink was de enige succesvolle behandeling die in de geschiedenis van de CCU werd ontwikkeld.

De economische gevolgen van verkoudheid worden in een groot deel van de wereld onderschat. In de Verenigde Staten leidt verkoudheid jaarlijks tot 75 à 100 miljoen doktersbezoeken die volgens een voorzichtige schatting 7,7 miljard dollar per jaar kosten. Amerikanen besteden 2,9 miljard dollar aan vrij verkrijgbare medicijnen. Daarnaast geven Amerikanen voor de verlichting van symptomen nog eens 400 miljoen dollar uit aan medicijnen op recept. Meer dan een derde van de mensen die naar de dokter gaan, krijgt een antibioticum voorgeschreven. Het gebruik van antibiotica heeft gevolgen voor antibioticaresistentie. Naar schatting worden jaarlijks 22 miljoen tot 189 miljoen schooldagen gemist door verkoudheid. Ten gevolge daarvan missen ouders 126 miljoen werkdagen omdat ze thuis moeten blijven om voor hun kinderen te zorgen. Als dit wordt opgeteld bij de 150 miljoen werkdagen die werknemers missen omdat ze verkouden zijn, bedragen de totale economische gevolgen van werkuitval in verband met verkoudheid meer dan 20 miljard dollar per jaar. Dit vertegenwoordigt 40% van de verloren werktijd in de Verenigde Staten.

Er is een aantal antivirale middelen getest op werkzaamheid bij verkoudheid. Sinds 2009 is er niet één werkzaam gebleken of officieel toegelaten voor gebruik. Er wordt nog onderzoek gedaan naar het antivirale medicijn pleconaril. Het lijkt veelbelovend tegen picornavirussen. Er wordt ook onderzoek gedaan naar BTA-798. Er waren veiligheidsproblemen met de orale vorm van pleconaril en er wordt onderzoek gedaan naar een sprayvariant.

Onderzoekers van de University of Maryland, College Park en de University of Wisconsin–Madison hebben het genoom in kaart gebracht van alle bekende virusstammen die verkoudheid veroorzaken.


</doc>
<doc id="834342" url="https://nl.wikipedia.org/wiki?curid=834342" title="Globus pallidus">
Globus pallidus

De globus pallidus (Latijn, lett.: "bleke bol") is een subcorticale structuur in de hersenen. De globus pallidus is een belangrijk onderdeel van de basale kernen, samen met het corpus striatum (nucleus caudatus en putamen) en de substantia nigra. De globus pallidus is betrokken bij het reguleren van vrijwillige bewegingen.

Samen met het putamen vormt de globus pallidus de nucleus lentiformis.

In primaten is het globus pallidus opgedeeld in twee delen, gescheiden door de lamina medullaris medialis. Deze twee delen zijn het binnenste ("globus pallidus internus" [GPi]) en buitenste segment ("globus pallidus externus" [GPe]). Beide segmenten bestaan uit afgesloten celkernen omringd door myeline.

De globus pallidus is betrokken bij de regulatie van vrijwillige motoriek. Het is een onderdeel van de basale kernen, die onder meer onderbewuste bewegingen aansturen. Wanneer de globus pallidus is beschadigd, kunnen er bewegingsstoornissen ontstaan, aangezien de regulerende werking van de structuur zo beperkt is. In specifieke gevallen van onvrijwillige spiertrekkingen kan de globus pallidus bewust beschadigd worden in een procedure die een "pallidotomie" wordt genoemd.

De globus pallidus heeft voornamelijk een inhiberende functie die de exciterende werking van het cerebellum in balans houdt. De twee systemen werken samen zodat mensen soepel kunnen bewegen met gelijke, gecontroleerde bewegingen. Als de systemen uit balans raken kunnen trillingen, trekkingen en andere motorische problemen ontstaan. Dit komt onder andere voor bij mensen die lijden aan degeneratieve ziekten die worden gekenmerkt door symptomen als stuiptrekkingen.

De basale kernen en dus ook de globus pallidus werken op een onderbewust niveau, zodat er geen bewuste aansturing hoeft plaats te vinden om de structuren te laten werken. Als iemand de beslissing neemt om een handeling uit te voeren, helpen de structuren in de basale kernen de beweging te reguleren zodat deze zo soepel mogelijk kan verlopen. Daarnaast reageren ze op zintuiglijke terugkoppeling.


</doc>
<doc id="834897" url="https://nl.wikipedia.org/wiki?curid=834897" title="James Blundell (gynaecoloog)">
James Blundell (gynaecoloog)

James Blundell (Holborn, 19 januari 1791 – Londen, 15 januari 1878) was een Brits gynaecoloog die bekend werd als de eerste die een succesvolle bloedtransfusie uitvoerde.

Blundell introduceerde twee grondregels: transfusie mag alleen met menselijk bloed, en alleen in geval van levensbedreigend bloedverlies. De risico's bleven groot; 1/3 overleefde de transfusie niet, hoewel het rond 1850 een relatief veilige grote chirurgische ingreep was.


</doc>
<doc id="835483" url="https://nl.wikipedia.org/wiki?curid=835483" title="Kataplexie">
Kataplexie

Kataplexie is een acute verslapping van de skeletspieren die tijdens het bewustzijn plaatsvindt.
Dit kan variëren van een lichte zwakheid (zoals slapheid bij hals of knieën, verzakte gezichtsspieren of onvermogen om duidelijk te praten) tot volledige lichaamsinstorting. De aanvallen duren meestal enige seconden tot enkele minuten, in enkele zeldzame gevallen kan het uren duren. Gedurende de aanvallen blijft de persoon volledig bij bewustzijn.
Deze aanval kan worden uitgelokt door hevige emoties zoals lachen, woede, angst en opwinding.



</doc>
<doc id="835485" url="https://nl.wikipedia.org/wiki?curid=835485" title="Paul Lauterbur">
Paul Lauterbur

Paul Christian Lauterbur (Sidney (Ohio), 6 mei 1929 – Urbana (Illinois), 27 maart 2007) was een Amerikaans scheikundige die de Nobelprijs voor de Fysiologie of Geneeskunde in 2003 deelde met Peter Mansfield voor zijn werk dat de ontwikkeling van Magnetic Resonance Imaging (MRI) mogelijk maakte.

Lauterbur was de zoon van Edward Joseph en Gertrude Frieda Wagner Lauterbur. Hij begon zijn opleiding aan de Sidney High School. Hij deed zijn afstudeerwerk aan de Case Institute of Technology in Cleveland. Als tiener bouwde hij zijn eigen laboratorium in de kelder van zijn ouderlijk huis. Zijn scheikundeleraar stond toe dat hij tijdens de lessen soms zijn eigen experimenten deed achter in de klas. Toen Lauterbur in 1950 werd opgeroepen voor dienstplicht, mocht hij in het leger werken aan een eerste versie van een kernspinresonantiemachine. Tegen de tijd dat hij het leger verliet, had hij al vier wetenschappelijke papers gepubliceerd.

In 1962 studeerde Lauterbur af aan de Universiteit van Pittsburgh. Hier kreeg hij voor het eerst het idee voor de MRI. Het grootste gedeelte van de ontwikkeling van de MRI deed hij op de Stony Brookuniversiteit in de jaren 70. Hij gebruikte voor zijn onderzoek de kernspinresonantiemachine van het scheikundedepartement. Omdat deze overdag in gebruik was, moest hij zijn experimenten vaak 's nachts doen.

Hoewel kernspinresonantie reeds in de jaren 1950 was ontwikkeld werd deze technologie tot de jaren 1970 primair gebruikt voor de studie naar de chemische structuur van substanties. In 1973 publiceerde Lauterbur in "Nature" een artikel waarin hij suggereerde dat met de introductie van een tweede, zwakker magnetisch veld – het gradiëntveld – het mogelijk was om tweedimensionale beelden van een lichaam te maken: beeldvorming door magnetische resonantie.

Samen met zijn vrouw Joan was Lauterbur gedurende 22 jaar professor aan de Universiteit van Illinois te Urbana-Champaign. Lauterburg stierf op 27 maart 2007 op 77-jarige leeftijd aan de gevolgen van een nierziekte.

Naast de Nobelprijs werd Lauterbur ook onderscheiden met de Lasker Award (1984), de National Medal of Science (1987), de IEEE Medal of Honor (1987), de Kyoto-prijs (1994) en de Dr. A.H. Heinekenprijs voor de Geneeskunde van de Koninklijke Nederlandse Akademie van Wetenschappen (KNAW). In 2007 werd hij opgenomen in de National Inventors Hall of Fame.



</doc>
<doc id="836010" url="https://nl.wikipedia.org/wiki?curid=836010" title="Mancozeb">
Mancozeb

Mancozeb is een fungicide dat behoort tot de klasse van de dithiocarbamaten, waartoe ook maneb behoort. Het wordt in veel teelten (waaronder appels, peren, uien, druivelaars, asperges, aardappelen, tarwe, bieten, bloemen en populieren) gebruikt tegen een breed spectrum van schimmelziekten. Mancozeb is een polymeer complex met mangaan en zink.

Merknamen van bestrijdingsmiddelen met mancozeb zijn onder andere: "Agro-Mancozeb, Astraman, Dequiman, Dithane, Indofil, Human, Herbozeb, Mancomix, Mancoplus, Manfil, Mastana, Milcozebe, Penncozeb, Prozeb" en "Spoutnik".

Mancozeb is in de Europese Unie toegelaten door Richtlijn 2005/72/EG van de Commissie van 21 oktober 2005 (samen met onder andere maneb) voor een termijn die loopt tot 30 juni 2016.

De voornaamste metaboliet van mancozeb is ETU (ethyleenthioureum), waarvan is aangetoond dat het bij proefdieren kanker veroorzaakt.



</doc>
<doc id="836068" url="https://nl.wikipedia.org/wiki?curid=836068" title="Maneb">
Maneb

Maneb is een fungicide dat behoort tot de klasse van de dithiocarbamaten, waartoe ook mancozeb behoort. Het wordt in veel teelten (onder andere appelbomen, perenbomen, druivelaars, bessen, groenten, graangewassen, aardappelen, tabak en sierplanten) gebruikt tegen een breed spectrum van schimmelziekten.

Handelsnamen van bestrijdingsmiddelen met mancozeb zijn onder andere: "Chloroble M, Dithane M 22, Kypman 80, Manebgan, Manesan, Manzate, Polyram M, Rhodianebe, Sopranebe, Tricarbamix" en "Trimangol".

Maneb is in de Europese Unie toegelaten door Richtlijn 2005/72/EG van de Commissie van 21 oktober 2005 (samen met onder andere mancozeb) voor een termijn die loopt tot 30 juni 2016.

Zoals van mancozeb is de voornaamste metaboliet van mancozeb ETU (ethyleenthioureum), waarvan is aangetoond dat het bij proefdieren kanker veroorzaakt.



</doc>
<doc id="836136" url="https://nl.wikipedia.org/wiki?curid=836136" title="Jan Willem Duyff">
Jan Willem Duyff

Jan Willem Duyff (Arnhem, 7 maart 1907 – Leiden, 6 oktober 1969) was een Nederlandse arts, hoogleraar en verzetsstrijder tijdens de Tweede Wereldoorlog.

Duyff was voor de oorlog het hoofd van het fysiologisch laboratorium van de Universiteit van Leiden. Hier had hij daarvoor ook medicijnen gestudeerd. Ten tijde van de Tweede Wereldoorlog was hij zeer actief in het verzet en speelde daar een coördinerende rol. Hij was aan het eind van de oorlog het hoofd van het Sabotagebureau van de Binnenlandse Strijdkrachten geworden en viel direct onder Prins Bernhard waar hij veel contact mee had. Zijn bureau coördineerde aanslagen op Duits materieel als auto's treinen, schepen en benzinedepots.

Duyff reisde na 1945 met Prins Bernhard mee naar de Verenigde Staten. Hij werkte tijdens de onafhankelijkheidsoorlog in het toenmalige Nederlands-Indië hard mee in de campagne om de Amerikaanse publieke opinie ten gunste van Nederland te beïnvloeden. Na enige tijd keert Duyff terug tot de wetenschap en wordt hoogleraar fysiologie te Leiden. Hij kreeg voor elkaar dat er een nieuw geavanceerd laboratorium zou komen met daarin, heel bijzonder, een slaapkamer voor zichzelf en organiseerde het grote fysiologiecongres in 1963. Ook was hij één van de samenstellers in 1967 van de Nieuwe Medische Winkler Prins encyclopedie. Voor zijn verzetswerkzaamheden ontving hij te Den Haag op 8 april 1953 van de Amerikaanse regering de Medal of Freedom with Bronze Palm.



</doc>
<doc id="836490" url="https://nl.wikipedia.org/wiki?curid=836490" title="Kuitbeen">
Kuitbeen

Het kuitbeen ("fibula") is het bot dat zijdelings van het scheenbeen is geplaatst, en aan de boven- en onderkant ermee verbonden is. Het is het kleinste van de twee, en in verhouding tot de lengte, is het het dunste lange bot van alle menselijke beenderen. Aan de bovenzijde is het kuitbeen tevens verbonden met de knie, aan de onderkant met het sprongbeen. De Latijnse naam komt van fibula, een doekspeld die ongeveer dezelfde vorm heeft als het bot.



</doc>
<doc id="836491" url="https://nl.wikipedia.org/wiki?curid=836491" title="Voorhoofd">
Voorhoofd

Het voorhoofd is het deel van het gezicht tussen de oorspronkelijke haarlijn, de wenkbrauwen en de slapen. Zowel bij de mens als bij primaten spreekt men over het voorhoofd. De voorhoofdshuid is vrij dun en het hoofd voelt ter plekke hard aan, omdat daar geen vetweefsel tussen de huid en de schedel zit.



</doc>
<doc id="836920" url="https://nl.wikipedia.org/wiki?curid=836920" title="Pancreassap">
Pancreassap

Pancreassap of sucus pancreaticus is een sap dat wordt geproduceerd door de trosvormige exocriene klieren in de alvleesklier (pancreas). Het bevat een breed spectrum aan enzymen, waaronder trypsinogeen, chymotrypsinogeen, elastase, carboxypeptidase, lipase en amylase.

Pancreassap is alkalisch van aard, wat toe te schrijven is aan de hoge concentratie van bicarbonaationen. Dit is zeer bruikbaar in het neutraliseren van maagzuur.

De afscheiding van pancreassap wordt geregeld door het hormoon secretine, wat door de twaalfvingerige darm wordt uitgescheiden met als doel het detecteren van eiwitten en vetten. De afscheiding bestaat uit een waterige bicarbonaatcomponent en een enzymecomponent.



</doc>
<doc id="836980" url="https://nl.wikipedia.org/wiki?curid=836980" title="Virulentiefactor">
Virulentiefactor

Virulentiefactoren zijn stoffen afgescheiden door micro-organismen die ervoor zorgen dat het micro-organisme ziekteverwekkend wordt voor de mens. Er is een aantal virulentiefactoren mogelijk. De onderstaande hebben toepassing op de groep A Streptokokken:



</doc>
<doc id="837232" url="https://nl.wikipedia.org/wiki?curid=837232" title="Monique Smit (zangeres)">
Monique Smit (zangeres)

Margaretha Geertruida Maria (Monique) Smit (Volendam, 9 april 1989) is een Nederlandse zangeres en televisiepresentatrice.

Smit groeide op in Volendam, als jongste zus van Jan Smit. Na de lagere school deed ze vmbo op het Don Bosco College. Uiteindelijk behaalde zij haar Mavo-diploma. Hierna volgde zij nog een kappersopleiding.

Zij werd bekend op televisie met het programma "Gewoon Jan Smit", een realitysoap van haar broer Jan Smit. In het voorjaar van 2007 deed ze mee aan het Tien-programma "Just the Two of Us", waarin ze onder professionele begeleiding een muzikale carrière begon. Haar partner in dat programma was Xander de Buisonjé. Smit en haar partner verloren de finale van Edwin Evers en zijn partner Berget Lewis. Voordat ze deelnam aan het programma "Just the Two of Us" was Smit kapster.

Voor Kerst 2006 zong ze met broer Jan het liedje "Kerst voor iedereen", dat als b-kant verscheen op de single Cupido. In 2007 tekende ze een platencontract, waarna haar eerste solosingle "Wild" eind juni uitkwam. Later dat jaar stond er een album gepland, maar dit werd uitgesteld, net als haar tweede single vanwege stemproblemen.

Eind 2007 tekende Smit een contract bij de TROS en na het uitbrengen van haar hit "Wild" werd ze gevraagd om het muziekprogramma Zapp Kids Top 20 te presenteren, omdat Elize het te druk had met haar muziekcarrière. Op 22 december 2007 werd de eerste uitzending uitgezonden. Sinds 2010 presenteert Smit ook dagelijks het programma 'Wild van Muziek' op Sterren 24. Daar was ze in december 2010 ook gastvrouw van de Sterren 24 Awards, samen met Kees Tol en Tim Douwsma.

Op 17 september 2010 werd de single "Zie Wel Hoe Ik Thuis Kom" van Jan Smit gelanceerd, waarop Monique Smit samen met haar broer op de B-kant met "When You're Gone" te horen is. Het duet "Eén zomeravond met jou" dat ze in 2011 uitbracht samen met Tim Douwsma, is een cover van het Italiaanse lied "Sara perche ti amo" van Ricchi e Poveri. In 2013 namen Smit en Douwsma samen een album op en gingen ze in Nederland en België toeren.

Smit beviel op 1 augustus 2015 van haar eerste kind, een jongen. De man met wie ze het kind kreeg, had al een kind uit een eerdere relatie.




</doc>
<doc id="837345" url="https://nl.wikipedia.org/wiki?curid=837345" title="Joseph Constantine Carpue">
Joseph Constantine Carpue

Joseph Constantine Carpue (4 mei, 1764, Londen - 30 januari, 1846) was een Engels chirurg. Hij was geassocieerd met het St. George's Hospital en het York Hospital in Chelsea en was tevens een populair docent anatomie.

Carpue is bekend van de eerste toepassing in Engeland van plastische chirurgie voor het reconstueren van een neus. Hij maakte daarvoor gebruik van een techniek die al eeuwenlang in India werd toegepast. Deze Indische plastische chirurgie impliceerde het gebruikmaken van een reep huid van het voorhoofd, een zogenoemde gesteelde lap. De procedure werd in Europa bekend als de Carpue operatie. Carpue beschreef deze methode in 1816 in zijn publicatie ""Account of Two Successful Operations for Restoring a Lost Nose from the Integument of the Forehead"".

Carpue experimenteerde tevens met toepassing van elektriciteit in de medische wereld en hij heeft dit in detail vastgelegd in zijn verhandeling ""An Introduction to Electricity and Galvanism, with Cases showing their Effects in the Cure of Disease"".




</doc>
<doc id="837976" url="https://nl.wikipedia.org/wiki?curid=837976" title="Catharina Ziekenhuis">
Catharina Ziekenhuis

Het Catharina Ziekenhuis is het grootste algemeen ziekenhuis van Eindhoven. Het is gevestigd aan de Michelangelolaan te Woensel. Speerpunten zijn oncologie, obesitas, hart en vaten en nierziekten. Het is een van de vier niet-universitaire ziekenhuizen die bevoegd zijn voor openhartchirurgie. Als opleidingscentrum voor artsen en verpleegkundigen heeft het nauwe banden met het academisch ziekenhuis Maastricht (azM).

In 1843 kwamen, op verzoek van het parochiebestuur van de Catharinaparochie te Eindhoven, een zevental religieuzen van de congregatie van de Zusters van Liefde vanuit Tilburg naar Eindhoven om er ziekenzorg op te zetten. Dit groeide in de loop der jaren uit tot het "Rooms Katholieke Binnenziekenhuis". Jarenlang was dit gevestigd aan de Vestdijk, in de binnenstad, op de plaats waar zich nu de Heuvel Galerie bevindt.

Begin jaren 1960 was dit ziekenhuis verouderd en te klein. Zomer 1968 werd begonnen aan de voorbereidingen voor nieuwbouw aan de Michelangelolaan in Woensel. Het gebouw werd in de zomer van 1973 opgeleverd. In dezelfde periode was het ziekenhuis negatief in het nieuws door onenigheid binnen de afdeling thoraxchirurgie over het functioneren van een der hartchirurgen. De verhuizing naar de nieuwbouw is aangegrepen om de naam te wijzigen, waarbij men koos voor de naam "Catharina Ziekenhuis".

Het ziekenhuis is genoemd naar de heilige Catharina van Alexandrië, naamgeefster van de Catharinakerk van waaruit het initiatief tot oprichting van het ziekenhuis kwam. In de rooms-katholieke traditie geldt Catharina als beschermheilige van ziekenhuizen.

In 2010 en 2011 is het ziekenhuis gerenoveerd en uitgebreid. In 2010 waren er 696 bedden, het was daarmee het grootste ziekenhuis in de regio Eindhoven. 

In 2011 werd een nieuwe afdeling voor intensieve zorg in gebruik genomen. Deze afdeling is verdeeld in een Noord-gang met negen eenpersoonskamers en een Zuid-gang met zeven kamers met daarin twee bedden. Noord en Zuid kunnen strikt van elkaar worden gescheiden, zodat bij de eventuele uitbraak van een gevaarlijke bacterie de afdeling kan blijven functioneren. In 2011 werd ook het 'obesitascentrum' geopend, in dit centrum wordt de behandeling van obesitas-patiënten gebundeld.


</doc>
<doc id="838188" url="https://nl.wikipedia.org/wiki?curid=838188" title="Marcello Malpighi">
Marcello Malpighi

Marcello Malpighi (Crevalcore, 10 maart 1628 - Rome, 29 november 1694) was een Italiaanse arts en anatoom en grondlegger van de microscopische anatomie.

Malpighi volgde een schoolopleiding en daarna een universitaire studie. In 1645 beëindigde hij zijn opleiding en vertrok naar de universiteit van Bologna waar hij in 1653 afstudeerde.

In 1656 werd Malpighi hoogleraar in Pisa in de theoretische geneeskunde. In 1659 keerde hij terug naar Bologna.

Malpighi hield zich voornamelijk bezig met het bestuderen van de onzichtbare structuren van het lichaam met behulp van de microscoop, waarmee hij tal van ontdekkingen deed die een nieuw licht wierpen op o.a. het menselijk lichaam. Hij ontdekte onder meer de smaakpapillen op de tong, de pigmentlaag van de huid en de verbinding tussen de ruggenmerg en de hersenen.

De laatste jaren van zijn leven woonde hij in Rome waar hij aan een stuipaanval overleed.



</doc>
<doc id="838371" url="https://nl.wikipedia.org/wiki?curid=838371" title="Cyclo-oxygenase">
Cyclo-oxygenase

Cyclo-oxygenase, ook wel afgekort tot COX, is een enzym dat de cyclo-oxygenasecascade in gang zet. In de cyclo-oxygenasecascade worden prostaglandinen gemaakt die zorgen voor vaatverwijding (vasodilatatie), koorts en pijn. Cyclo-oxygenase speelt daarom een grote rol in het proces van ontsteking.

Er worden twee cyclo-oxygenasen onderscheiden:

Veel gebruikte cyclo-oxygenaseremmers zijn (onder andere) NSAID's als naproxen, ibuprofen en diclofenac. Deze ontstekingsremmende pijnstillers remmen zowel COX-2 en dus de ontsteking, als COX-1 waardoor bijwerkingen kunnen ontstaan. De meest voorkomende bijwerking bij deze "niet-selectieve" COX-remmers is maagpijn. Deze pijn wordt niet veroorzaakt doordat het medicijn de maag van binnenuit irriteert, maar doordat COX-1 een rol speelt in het normaal functioneren van de maag. COX produceert onder andere prostaglandine E2 welke aangrijpt op de EP3 receptor op pariëtale cel in de maagwand. Activatie van de EP3 receptor leidt tot inhibitie van de zuursecretie in de maag. Door het gebruik van COX-remmers wordt de prostaglandine synthese geremd, waardoor de zuursecretie niet meer geïnhibeerd wordt. Dit leidt tot een overmatige zuursecretie in de maag, wat kan leiden tot maagzweren.

Sinds jaren probeert men daarom "selectieve" NSAID's te maken, die minder maagpijn zouden veroorzaken. Een berucht voorbeeld is rofecoxib ("Vioxx"), dat inderdaad minder maagklachten gaf, maar risico's op cardiovasculair gebied met zich meebracht. Andere selectieve COX-2 remmers zijn onder meer: celecoxib, etoricoxib, firocoxib en parecoxib.

Een bijzonder onderzoek is in dit kader gedaan naar de maagbroeders, een uitgestorven kikker uit de bedreigde familie Rheobactrachus, waarvan de eitjes en de larven experts genoemd kunnen worden in het gebruik van de twee soorten prostaglandinen, aangezien zij deze stoffen uitscheidden om niet verteerd te worden in de moedermaag waar zij, ingeslikt, uitgebroed werden, in plaats van in het water. Dit was nodig ondanks het feit dat moeder tijdens de broed niet at.
Beide typen prostaglandinen zijn volgens deze gegevens bij de kikkerlarven toen succesvol tegen het maagzuur gebleken, COX-1, die tevens het maagslijmvlies van de moeder beschermde en COX-2, die dat nog niet deed of niet meer.
Dit alles verklaart echter alleen het verschil in de bijwerkingen tussen niet-selectieve en selectieve COX-remmers zoals die van Vioxx want, al blijft de maagwand beschermd, de fysieke stressklachten als gevolg van de prostaglandine uit COX-1 verplaatsen zich naar de bloedsomloop en de ademhaling, waar prostaglandine E1 de samentrekking en verwijding van de spierwanden van belangrijke bloedaders bevorderd zoals de ductus Botalli, die bij de geboorte gesloten moet worden voor het openen van de longslagader.
Ook op de nierbloedvaten kan het remmen van prostaglandine effect hebben want, als die hierdoor vernauwen wordt het bloedvolume te laag ingeschat en wordt zout en water vastgehouden met als gevolg een hoge bloeddruk.


</doc>
<doc id="838522" url="https://nl.wikipedia.org/wiki?curid=838522" title="Musculus rhomboideus major">
Musculus rhomboideus major

De musculus rhomboideus major of grote ruitvormige spier is een spier aan de rugzijde die loopt van de doornuitsteeksels van de eerste tot de vierde borstwervel, naar de mediale zijde van het schouderblad. De spier ligt onder, en is vaak vergroeid met de kleinere musculus rhomboides minor. De spier ligt dieper dan de musculus trapezius. Zijn functie is het fixeren van het schouderblad op de borstkas, en hij kan het schouderblad richting de wervelkolom bewegen. De vorm van de spier is, zoals het woord "rhomboides" al aangeeft, ruitvormig.


</doc>
<doc id="838532" url="https://nl.wikipedia.org/wiki?curid=838532" title="Musculus rhomboides minor">
Musculus rhomboides minor

De musculus rhomboides minor of kleine ruitvormige spier is een spier aan de rugzijde die loopt van de doornuitsteeksels van de zesde en zevende halswervel, naar de mediale zijde van de scapula. De spier ligt boven, en is vaak vergroeid met de grotere musculus rhomboides major. De spier ligt dieper dan de musculus trapezius. Zijn functie is het fixeren van de scapula op de borstkas, en hij kan de scapula richting de wervelkolom bewegen. De vorm van de spier is, zoals het woord "rhomboides" al aangeeft, ruitvormig.


</doc>
<doc id="838555" url="https://nl.wikipedia.org/wiki?curid=838555" title="Elevatie (anatomie)">
Elevatie (anatomie)

Elevatie is één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde descriptieve termen, onderdeel van de internationaal aanvaarde nomenclatuur van de anatomie.

Elevatie is een beweging van de schoudergordel. Men spreekt van elevatie wanneer vanuit de neutrale uitgangshouding (de "anatomische houding") het schouderblad langs de borstkas omhoog wordt getrokken. Het tegenovergestelde van elevatie is depressie.


</doc>
<doc id="838557" url="https://nl.wikipedia.org/wiki?curid=838557" title="Depressie (anatomie)">
Depressie (anatomie)

Depressie is één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde descriptieve termen, onderdeel van de internationaal aanvaarde nomenclatuur van de anatomie.

Depressie is een beweging van de schoudergordel. Men spreekt van depressie wanneer vanuit de neutrale uitgangshouding (de "anatomische houding") het schouderblad langs de borstkas omlaag wordt getrokken. Het tegenovergestelde van depressie is elevatie.


</doc>
<doc id="838573" url="https://nl.wikipedia.org/wiki?curid=838573" title="Flexie (anatomie)">
Flexie (anatomie)

Flexie is één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde descriptieve termen, onderdeel van de internationaal aanvaarde nomenclatuur van de anatomie.

Flexie betekent "buiging" en wordt als aanduiding voor veel bewegingen gebruikt. Het tegenovergestelde van flexie is extensie ("strekken"). Flexie en extensie vinden plaats in het ellebooggewricht en het kniegewricht als vanuit de neutrale uitgangshouding (de "anatomische houding") de arm of knie wordt gebogen. Flexie en extensie worden ook gebruikt in bijvoorbeeld het heupgewricht als synoniemen van anteflexie en retroflexie, of in het enkelgewricht als synoniemen van dorsaalflexie en plantairflexie. De termen kunnen tevens gebruikt worden om het buigen en strekken van de wervelkolom aan te duiden.


</doc>
<doc id="838576" url="https://nl.wikipedia.org/wiki?curid=838576" title="Extensie (anatomie)">
Extensie (anatomie)

Extensie is één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde descriptieve termen, onderdeel van de internationaal aanvaarde nomenclatuur van de anatomie.

Extensie betekent "strekking" en wordt als aanduiding voor veel bewegingen gebruikt. Het tegenovergestelde van extensie is flexie ("buiging"). Flexie en extensie vinden plaats in het ellebooggewricht en het kniegewricht als vanuit de neutrale uitgangshouding (de "anatomische houding") de arm of knie wordt gebogen. Flexie en extensie worden ook gebruikt in bijvoorbeeld het heupgewricht als synoniemen van anteflexie en retroflexie, of in het enkelgewricht als synoniemen van dorsaalflexie en plantairflexie. De termen kunnen tevens gebruikt worden om het buigen en strekken van de wervelkolom aan te duiden.

Als een beweging verder gaat dan de normale bewegingsomvang in extensie, wordt gesproken over hyperextensie. De term kan ook worden gebruikt voor een stand die groter is dan de normale voorwaartse bocht. Hyperextensie kan uitlopen van licht tot extreem. Vb bij achterwaarts strekken van de wervelkolom.


</doc>
<doc id="838617" url="https://nl.wikipedia.org/wiki?curid=838617" title="Musculus sternocleidomastoideus">
Musculus sternocleidomastoideus

De musculus sternocleidomastoideus is een tweekoppige spier in het halsgebied, met aanhechtingen aan de schoudergordel. De spier is van buitenaf zeer goed zichtbaar. Eén kop ontspringt aan het borstbeen, de ander aan het sleutelbeen. De beide koppen hebben hun aanhechting gezamenlijk aan de processus mastoideus en de linea nuchea superior op de schedel.

De m. sternocleidomastoideus kan, indien eenzijdig geactiveerd, het hoofd buigen en draaien. Het is een homolaterale lateroflexor. Dat wil zeggen dat de buiging van het hoofd wordt veroorzaakt door de spier die aan de kant ligt waarheen de buiging gericht is. De spier is daarentegen een heterolaterale rotator. Dat wil zeggen dat de rotatie van het hoofd wordt veroorzaakt door de spier die aan de tegenovergestelde zijde ligt van waarheen de rotatie gericht is (eenvoudig gezegd: de rechterspier zorgt voor een buiging naar rechts en een rotatie naar links). De spier kan, indien zowel de linker als de rechter spier geactiveerd wordt, het hoofd naar voren buigen. Tevens heeft de spier met de kop die aan het sleutelbeen aanhecht, een geringe functionaliteit op de schoudergordel. Hij helpt dan mee met elevatie. In die hoedanigheid wordt de spier ook wel gerekend tot de hulpademhalingsspieren.


</doc>
<doc id="838624" url="https://nl.wikipedia.org/wiki?curid=838624" title="Lateroflexie">
Lateroflexie

Lateroflexie is één van de termen die binnen de functionele anatomie gebruikt wordt om een beweging in een gewricht te beschrijven. Deze termen zijn, als onderdeel van de zogenaamde descriptieve termen, onderdeel van de internationaal aanvaarde nomenclatuur van de anatomie.

Lateroflexie betekent letterlijk "buiging (flexio) naar de zijkant (latus)". De term wordt voornamelijk gebruikt om bewegingen van de schedel en het bovenlichaam aan te duiden, als vanuit de neutrale uitgangshouding (de "anatomische houding"), naar de zijkant wordt bewogen. Deze bewegingen komen voort uit de bewegingsmogelijkheden die de wervelkolom biedt.


</doc>
<doc id="838681" url="https://nl.wikipedia.org/wiki?curid=838681" title="Ametropie">
Ametropie

Ametropie (van Grieks ἀμετρία "ametría", wanverhouding, en ὤψ "oops", oog) of refractiefout is een afwijking van het oog waarbij de sterkte van het brekend stelsel en de ooglengte niet in de juiste verhouding staan bij een ontspannen accommodatie. De twee voornaamste ametropieën zijn myopie (bijziendheid) en hypermetropie (verziendheid). Bij een ametropie zal de persoon, afhankelijk van het type ametropie, voorwerpen niet scherp kunnen waarnemen. Een ametropie is meestal te corrigeren met behulp van een bril of contactlenzen.

Als er geen afwijkingen zijn, spreekt men van emmetropie.

Het brekend stelsel bestaat uit het hoornvlies en de ooglens. Samen zorgen zij voor een sterkte van gemiddeld 58 dioptrie.

Een ametropie kan zich op verschillende manieren manifesteren.

Een emmetroop oog is een oog waarbij de sterkte van het brekend stelsel en de ooglengte wel in verhouding liggen, deze behoeft dus geen correctie.

Het vinden en meten van een ametropie gebeurt in de meeste gevallen met een foropter. Dit is een apparaat waarmee bijvoorbeeld een opticien of een optometrist door middel van vragen de afwijking bepaalt, en daarmee de juiste correctiesterkte kan voorschrijven. Deze manier wordt ook wel een "subjectieve oogmeting" genoemd omdat de cliënt zelf het resultaat moet beoordelen. Bij een "objectieve oogmeting" bepaalt een apparaat, bijvoorbeeld een autorefractor, met behulp van lichten en camera’s de afwijking van het oog. Deze methode is echter niet 100% zuiver en wordt daarom vrijwel uitsluitend gebruikt wanneer communicatie met de cliënt bemoeilijkt wordt (zoals bij kleine kinderen, afasiepatiënten, buitenlanders die de taal onvoldoende spreken, en dergelijke), en eventueel om een subjectieve refractiemeting te ondersteunen.



</doc>
<doc id="839080" url="https://nl.wikipedia.org/wiki?curid=839080" title="Accommodatie (oog)">
Accommodatie (oog)

Accommodatie is het aanpassen van de sterkte van de ooglens om op de gewenste afstand scherp te zien. Voorwerpen op verschillende afstanden van een lens zullen aan de andere kant van die lens ook op verschillende afstanden een scherp beeld geven. Aangezien de afstand van de ooglens tot netvlies in het oog niet veranderen kan, is het noodzakelijk dat kan worden scherpgesteld door de lenssterkte aan te passen. 

Accommodatie vindt plaats met behulp van spiervezels rondom de ooglens, die de ooglens boller of minder bol maken. Hierdoor verandert de sterkte van de lens. Deze spiervezels, die in een kring rondom de ooglens zitten, heten de accommodatiespier. Wanneer deze spier zich ontspant, wordt de lens platter, bij aanspanning van deze spier wordt de lens boller.

Wanneer men verziend (hypermetroop) is en dus wel op grotere afstand scherp kan zien maar niet dichtbij, probeert het oog de lens zo sterk mogelijk samen te trekken. Hierdoor moet de musculus ciliaris voortdurend gespannen zijn, vooral wanneer men langdurig scherp wil stellen op voorwerpen dichtbij. Vooral ’s avonds kost dit veel moeite. Dit kan leiden tot vermoeidheid en hoofdpijn. Een door de opticien aangemeten bril of contactlenzen kunnen deze problemen verhelpen.

Vanaf een leeftijd van circa 45 jaar neemt de stijfheid van de ooglens toe, waardoor accommoderen merkbaar moeilijker gaat, waardoor vooral lezen moeilijker wordt. Men krijgt de neiging het papier verder van zich af te houden. („Mijn armen worden te kort” is een bekende omschrijving hiervan.) Dit verschijnsel van verminderd accommodatievermogen heet "oudziendheid", "ouderdomsverziendheid" of "presbyopie" en kan gecorrigeerd worden met een leesbril of een multifocale bril.

Na een zogenaamde cataractextractie (populair ook wel "staaroperatie" genoemd) kan men helemaal niet meer accommoderen; er is immers een kunstlens in het oog geplaatst. Dit komt geheel overeen met maximale presbyopie. Ook hier is dus een leesbril of een multifocale bril nodig.


</doc>
<doc id="839454" url="https://nl.wikipedia.org/wiki?curid=839454" title="Acrocyanose">
Acrocyanose

Acrocyanose is het blauw verkleuren van uitstekende lichaamsdelen ("acra" is medische benaming voor uitstekende lichaamdelen: handen, voeten, neus, oren en onderkaak) waarbij deze vaak koud en klam aanvoelen. Meestal geeft dit geen pijn. Blootstelling aan koude kan acrocyanose versterken.
Bij blauw verkleurde uitstekende lichaamsdelen wordt ook wel gesproken over perifere cyanose. Dit is onder bepaalde omstandigheden normaal, bijvoorbeeld bij wandelen in de koude. Bij sommige mensen bestaat het echter ook als ze normaal in een warme omgeving vertoeven.

Oorzaak van acrocyanose is nog onduidelijk. De meest waarschijnlijke oorzaak is dat door samentrekken van de kleine vaatjes (vasoconstrictie) de uitstekende delen minder goed worden doorbloed.

Acrocyanose is voor het eerst beschreven door Crocq in 1896. Hierdoor wordt acrocyanose ook wel Crocq's disease genoemd.

Acrocyanose is een symptoom van diverse ziektebeelden, maar komt ook op zichzelf voor (primaire acrocyanose). Primaire acrocyanose hoeft niet te worden behandeld.

Acrocyanose wordt gezien bij de ziekte van Raynaud, waarbij de uitstekende lichaamsdelen minder bloed krijgen door een vertraagde bloedstroom.
De term 'ziekte van Raynaud' wordt wel gebruikt als synoniem voor primaire acrocyanose. Dit is niet juist: onderscheid is te maken doordat bij 'ziekte van Raynaud/fenomeen van Raynaud' de blauwverkleuring slechts kort aanhoudt en deel uitmaakt van een proces van vasoconstrictie en vasodilatatie.

Secundaire acrocyanose (acrocyanose als symptoom van een onderliggend ziektebeeld) wordt onder andere gezien bij:



</doc>
<doc id="839589" url="https://nl.wikipedia.org/wiki?curid=839589" title="Papil van Vater">
Papil van Vater

Papil van Vater (wetenschappelijke term: "papilla vateri" of "papilla duodeni") is de plaats waar de "ductus choledochus" (afvoerbuis van de galblaas of galgang) en de "ductus pancreaticus" (afvoerbuis van de alvleesklier) uitmonden in de twaalfvingerige darm. Rond de papil van Vater bevindt zich een kringspier, de sfincter van Oddi, die toevoer van de spijsverterende stoffen (gal, enzymen en natriumbicarbonaat) in het spijsverteringskanaal regelt.

Het bevindt zich in de twaalfvingerige darm vlak na de uitgang van de maag en is te herkennen aan een verdikking in het slijmvlies van de twaalfvingerige darm.

De naam komt van de Duitse anatoom Abraham Vater, die de structuur in 1720 voor het eerst beschreef.


</doc>
<doc id="839759" url="https://nl.wikipedia.org/wiki?curid=839759" title="Boston Scientific">
Boston Scientific

Boston Scientific Corporation (BSC) is een van de grootste bedrijven ter wereld die zich specialiseren in het maken en distribueren van medische toestellen. Hun specialisme ligt onder meer in interventionele cardiologie, elektrofysiologie, endoscopie, oncologie, urologie en gynaecologie. Het hoofdkantoor van het bedrijf bevindt zich in Natick, een voorstad van Boston, in Massachusetts in de Verenigde Staten.

De belangrijkste concurrenten van Boston Scientific zijn Johnson & Johnson en Medtronic.
In 2006 werd concurrent Guidant overgenomen voor ongeveer 28 miljard dollar. Een deel van deze firma werd doorverkocht aan Abbott.



</doc>
<doc id="840284" url="https://nl.wikipedia.org/wiki?curid=840284" title="Marek Edelman">
Marek Edelman

Marek Edelman (Homel (Wit-Rusland), 31 december 1922 - Warschau, 2 oktober 2009) was een Poolse cardioloog, politiek en sociaal activist, politicus en de laatst levende leider van de Opstand in het getto van Warschau. Hij was van Joodse komaf.

Op jonge leeftijd kwam hij met zijn ouders naar Warschau, waar zijn vader overleed. Toen Marek Edelman dertien jaar was, stierf ook zijn moeder. Zij was bij de Bund aangesloten. Uiteindelijk sloot ook de jonge Marek zich daar bij aan.

Toen de Tweede Wereldoorlog in 1939 uitbrak, moest hij gedwongen verhuizen naar het getto. Hij werkte hier in het gettoziekenhuis. In 1942 kwam hij bij de Żydowska Organizacja Bojowa (ŻOB), de Joodse verzetsorganisatie van het Warschause getto. De ŻOB stond toen onder leiding van Mordechaj Anielewicz, maar na diens dood tijdens de opstand in 1943 nam Marek Edelman de leiding over. 
Hij slaagde erin om via de riolen uit het getto te ontsnappen, samen met een handjevol andere strijders. Hierna dook hij onder en vocht hij in 1944 mee in de Opstand van Warschau.

In 1946 vestigde Marek Edelman zich in Łódź, waar hij afstudeerde aan de Medische Universiteit. Hij trouwde en kreeg twee kinderen. Naast zijn werk als cardioloog was hij ook weer actief in de Bund.
In 1968 verlieten zijn vrouw en kinderen Polen, vanwege het opnieuw opkomende antisemitisme, maar Marek Edelman bleef. Als hem gevraagd wordt waarom, antwoordt hij: ""Iemand moet toch bij alle omgekomen mensen blijven"."
In 1971 ontwikkelde hij een nieuwe revolutionaire methode voor hartoperaties, waardoor veel mensen gered konden worden die anders waren gestorven.

In 1976 werd hij activist van Komitet Obrony Robotników (het Comité van de Defensie van Arbeiders) en van Solidarność. Tijdens de Poolse Staat van Beleg begin jaren tachtig zat Edelman, als activist enige maanden gevangen. Van 1989 tot 1993 was hij een prominent lid van de Sejm. Op 17 april 1998 kreeg Marek Edelman de hoogste Poolse onderscheiding: de Orde van de Witte Adelaar. Ook was hij lid van de Partia Demokratyczna.

In 1999 appelleerde Edelman aan de Westerse wereld en de NAVO om in te grijpen in Kosovo en zodoende niet "dezelfde fout begaan door niet in te grijpen destijds bij de Opstand in het getto van Warschau".

In 2004 sprak Edelman zich in een interview uit vóór interventie in Irak met het argument dat fascisme, in de vorm van nazisme, baathisme of islamisme, altijd bestreden moet worden.

Edelman heeft twee boeken geschreven over zijn oorlogservaringen, waaronder één met Hanna Krall.

In 2007 werd hem door de Medische Universiteit van Łódź een eredoctoraat verleend.

In de miniserie "Uprising" uit 2001, over de getto-opstand in Warschau, is het personage van Marek Edelman een van de hoofdrollen, vertolkt door John Ales. Op de extra's van deze dvd staat een interview met Marek Edelman zelf, samen met Simha Rotem ('Kazik'), een andere overlevende van de getto-opstand.





</doc>
<doc id="840338" url="https://nl.wikipedia.org/wiki?curid=840338" title="Progressieve multifocale leukencefalopathie">
Progressieve multifocale leukencefalopathie

Progressieve multifocale leukencefalopathie (PML) is een zeldzame, progressief verlopende demyeliniserende aandoening van het centrale zenuwstelsel die meestal overlijden of ernstige invaliditeit tot gevolg heeft. 

PML wordt veroorzaakt door activatie van het JC-virus, een polyomavirus dat voorkomt in latente vorm bij meer dan 80% van gezonde volwassenen. Het JC-virus blijft normaal gesproken latent, en veroorzaakt alleen bij immunogecompromitteerde patiënten PML, bijvoorbeeld bij aidspatiënten, kankerpatiënten, transplantatiepatiënten en patiënten met autoimmuunziekten zoals SLE en MS.

Vaak wordt de verminderde immuunrespons hierbij veroorzaakt door de medicatie die gebruikt wordt om de ziekteverschijnselen te onderdrukken, zoals Prednison, Azathioprine, Cyclofosfamide, Natalizumab of Rituximab. Behandeling dient dan te worden gestaakt of de dosering moet worden verlaagd. Antivirale therapie moet worden overwogen.


</doc>
<doc id="840770" url="https://nl.wikipedia.org/wiki?curid=840770" title="Persoonsdosismeter">
Persoonsdosismeter

Een persoonsdosismeter is een toestel dat personen als beveiliging bij zich moeten dragen als ze in middens met radioactiviteit werken. De persoonsdosismeter geeft dan aan, aan welke dosis radioactiviteit dus ioniserende straling de persoon in kwestie is blootgesteld. Aan de hand van de meter kunnen gepaste maatregelen bepaald worden. Als de persoonsdosismeter een lage dosis aangeeft, dan zijn geen bijzondere maatregelen nodig. Bij een hogere waarde mag de betroffen persoon gedurende een bepaalde tijd niet meer in een ruimte met radioactiviteit komen. Bij nog hogere waardes kan medische verzorging noodzakelijk zijn.



</doc>
<doc id="841262" url="https://nl.wikipedia.org/wiki?curid=841262" title="HMC Bronovo">
HMC Bronovo

De HMC Bronovo, ook wel Bronovo genoemd, voormalig Ziekenhuis Bronovo aan de Bronovolaan in het noorden van Den Haag. Het maakt samen met Westeinde en Antoniushove deel uit van de Haaglanden Medisch Centrum. 

De geschiedenis van het ziekenhuis begint in 1865, toen de 's Gravenhaagsche Diaconessen-Inrichting in de Kazernestraat werd opgericht onder meer door Betsy Groen van Prinsterer-van der Hoop en Sara Katharina de Bronovo (1817-1887), die de eerste directrice werd. Zij richtte daar een opleiding op tot ziekenverpleging. 

In 1879 verrees een nieuw, groot gebouw aan de Laan van Meerdervoort. De naam werd veranderd in Ziekenhuis Bronovo, verwijzend naar de eerste directrice. In 1929 werd een nieuw gebouw neergezet aan de Bronovolaan, dat rond 1999 werd vervangen door nieuwbouw. De voormalige hoge zusterflat en laagbouw ernaast op de hoek Bronovolaan / Van Hogenhoucklaan dateren uit de jaren zestig; het hoge flatgebouw is later verbouwd en sinds 2009 een huurappartementencomplex.

In 1972 fuseerde de Diakonessen-Inrichting Bronovo en het Nebo Ziekenhuis tot de Stichting Bronovo-Nebo. Per 1 januari 2015 Bronovo-Nebo gefuseerd met Medisch Centrum Haaglanden (MCH) en vormen de Stichting Medisch Centrum Haaglanden en Bronovo-Nebo.

Het ziekenhuis is landelijk vooral bekend doordat de Oranjes er soms worden opgenomen. De kinderafdeling is genoemd naar Willem-Alexander der Nederlanden. Ook de andere afdelingen dragen de naam van leden van het koninklijk huis.

Locatie Bronovo is te bereiken met bus 22 en 23, halte HMC Bronovo.



</doc>
<doc id="842274" url="https://nl.wikipedia.org/wiki?curid=842274" title="Ivan Wolffers">
Ivan Wolffers

Ivan Norbert Wolffers (Amersfoort, 17 mei 1948) is schrijver, arts en hoogleraar.

Na de HBS B studeerde Wolffers geneeskunde aan de Universiteit van Utrecht. Door zijn studiekeuze hoefde hij niet in dienst na de middelbare school. Begin jaren zeventig zette hij met studiegenoten de eerste gezondheidswinkels op, zo probeerden ze de gezondheidszorg dichter bij de gebruikers te brengen en informatie toegankelijker te maken.

Op 30 januari 1971 ontmoette hij Marion Bloem, zijn echtgenote, ze reisden en schreven samen en kregen in 1973 een zoon, Kaja Wolffers. In 1975 was Wolffers afgestudeerd en volgde de huisartsopleiding, hij werkte overdag in een Utrechtse praktijk, schreef voor de Volkskrant en speelde ‘s avonds in theaters als lid van Het Werkteater, vervolgens begon hij in 1976 met het schrijven van columns over geneesmiddelen onder de titel "Medicijnstrip" voor de Volkskrant. Hij was huisarts tot 1977, hoewel zijn belangstelling altijd bij het schrijven heeft gelegen.

In 1983 en 1984 deed hij wetenschappelijk onderzoek in Sri Lanka, waarna hij in 1987 promoveerde op een proefschrift dat handelde over veranderende medische tradities in Sri Lanka: "Changing traditions in health care, Sri Lanka" (1987). Hij werd in 1989 benoemd tot buitengewoon hoogleraar 'Gezondheidszorg in ontwikkelingslanden' aan de Vrije Universiteit in Amsterdam.

Wolffers schreef onder andere romans, kinderboeken, medische voorlichtingsboeken en wetenschappelijke literatuur. Sinds 1977 verschijnt het standaardwerk "Medicijnen", dat vanaf 2002 ook op internet staat. Er zijn meer dan 500.000 exemplaren van het boek verkocht (2006). Oorspronkelijk een pocket van 180 bladzijden die in de loop der jaren uitgroeide tot een naslagwerk van meer dan 1100 pagina's. Het is het meest geraadpleegde boek over medicijnen, door gebruikers van de gezondheidszorg. Vijf jaar lang heeft Achmea zijn database gebruikt op de website. Op het laatst trok die database 280.000 bezoekers per maand. Op 1 juli 2006 kwam die samenwerking tot een einde door verschil van inzicht over wat zo'n site moet bieden. 

In december 2002 hoorde Ivan Wolffers dat hij prostaatkanker had, hij pakte zijn leven zo snel mogelijk weer op en liet zich inspireren tot het schrijven van een online weekboek, dat iedere zaterdagochtend op zijn website verschijnt. In 2004 verscheen het boek "Walvis spelen" dat gebaseerd is op de weekboeken. "Heimwee naar de lust", dat in 2006 op de markt kwam gaat over het ziek zijn.

In oktober 2007 verscheen "Het dikke afvalboek", vol informatie over diëten en afvallen. Samen met zorgverzekeraar Menzis verzorgde Wolffers de "Afslankacademie", een website met informatie over verantwoord afvallen. De "Afslankacademie" is na verloop van tijd opgeheven.






</doc>
<doc id="842485" url="https://nl.wikipedia.org/wiki?curid=842485" title="Acuut reuma">
Acuut reuma

Acuut reuma, acuut gewrichtsreuma of polyarthritis rheumatica acuta is (het gevolg van) een infectieziekte, en valt onder de verzamelnaam Reuma volgens de terminologie van het Reumafonds. De ziekte wordt veroorzaakt door een immunologische (kruis)reactie op een bacterie, een β-hemolytische streptokok van groep A. Antistoffen tegen deze bacterie blijken ook bepaalde weefsels van het eigen lichaam aan te vallen, wat de symptomen van acuut reuma veroorzaakt.

De symptomen volgen een in eerste plaats lichte, soms niet eens bemerkte, keelontsteking of andere infectie met streptokokken (bv een huidinfectie), die vaak vlot geneest. Een tweetal weken na genezing vertoont de patiënt een acute reuma-aanval die gepaard gaat met:

Acuut reuma is op zich een (zeldzame) complicatie van een streptokokkeninfectie (veel minder dan 1 procent). Uiteindelijk stopt de aanval spontaan; het lijkt alsof de patiënt genezen is. Dit is niet altijd het geval. Een belangrijke complicatie van de ziekte (±30% van de patiënten) is aantasting van het endocard, met name het klep-endocard. Klepbeschadiging kan op latere leeftijd gevolgen hebben en een beschadigde klep kan soms jaren later geïnfecteerd worden met bacteriën als deze in de bloedbaan komen.

Behandeling wordt ingesteld met middelen uit de NSAID-groep, zoals ibuprofen en Aspirine, totdat de klachten verdwenen zijn, ook bij staken van de medicatie. Antibiotica worden daarnaast vaak wel gegeven, hoewel de veroorzakende bacteriën op het moment van de reuma-aanval meestal al weg zijn. Ook is nooit aangetoond dat het behandelen van keelontstekingen door streptokokken in een vroeg stadium de kans op acuut reuma naderhand doet verminderen.

Patienten met Acute Reuma hebben, net als veel andere patiënten met een reumatische aandoening (bijvoorbeeld Bechterew, RA), baat bij Balneotherapie. Deze therapie is een oude behandelwijze waar behandelingen van fysiotherapeutische aard, individueel gerichte massages, modder pakkingen, koeltepakkingen, op de persoon gerichte gymnastiek, oefeningen gericht op houdingscorrectie, diverse soorten elektrotherapie etc. onderdeel van uitmaken. Daarnaast wordt er gebruik gemaakt van thermaal water. Patiënten die een goede Balneotherapie hebben ondergaan ervaren over het algemeen verbetering van de beweeglijkheid, minder pijn, verbetering van bloedwaarden, vermindering van vermoeidheid en een algemene verbetering van welbevinden over een periode van 3 tot 6 maanden. Om effect te hebben, dient het thermaal water (ongeveer 37 gr. Celsius) minstens zwavel en radon te bevatten en direct diep uit de aarde in de baden te komen. Daarnaast dient een balneotherapeutische kuur tenminste 3 weken aaneengesloten dagelijks plaats te vinden en een op de persoon door een reumatoloog op maat gemaakt behandelingsplan te bevatten. Een van de landen met de beste baden en resultaten is Hongarije. Bekende kuurcentra zijn bijvoorbeeld: Budapest (Margitsziget), Heviz, Balf, Bükk en Eger. Er zijn verschillende commerciële reisorganisaties en één niet commerciële stichting van reumapatiënten (www.stichtingpaiz.nl) die kuurreizen organiseren naar verschillende kuurcentra.

Bij opnieuw optreden van (bacteriële) keelontsteking zal men deze meestal met antibiotica behandelen. Of dit laatste zin heeft is wetenschappelijk eigenlijk echter niet zeker.

Bij een aangetoond beschadigde hartklep wordt wel aanbevolen bij ingrepen die potentieel een bacteriëmie kunnen veroorzaken (vooral tandheelkundige) preventief een uur voor de ingreep een hoge dosis antibiotica eenmalig te nemen om kolonisatie van de klep te voorkomen.

• Alfred Martin: Deutsches Badewesen in vergangenen Tagen. Nebst einem Beitrage zur Geschichte der deutschen Wasserheilkunde. Diederichs, Jena 1906. (Nachdruck: Diederichs, München 1989, ISBN 3-424-00959-8).
• Irmgard Probst: Die Balneologie des 16. Jahrhunderts im Spiegel der deutschen Badeschriften. (= Münstersche Beiträge zur Geschichte und Theorie der Medizin. Band 4). Institut für Geschichte der Medizin der Universität Münster, Münster 1971, ISSN 0303-4593, (zugleich Dissertation an der Universität Münster 1969).
• Gerhard Rudolph: Zwei Beiträge zur Geschichte der Balneologie: Die kulturgeschichtlichen und medizinischen Wurzeln des Bäderwesens; 100 Jahre wissenschaftliche Balneologie. Meister, Kassel 1982 (= Schriftenreihe des Deutschen Bäderverbandes, 45), ISBN 3-922047-02-9.
• K. L. Schmidt (Hrsg.): Kompendium der Balneologie und Kurortmedizin. Steinkopff Dr. Dietrich, Darmstadt 1989, ISBN 3-7985-0794-5.
• Otto Gillert, Walther Rulffs: Hydrotherapie und Balneotherapie. Theorie und Praxis. (= Fachbuchreihe Krankengymnastik). Neuausgabe, 11. Auflage. Pflaum, München 1990, ISBN 3-7905-0586-2.
• Helmut G. Pratzel, Wolfgang Schnizer: Handbuch der medizinischen Bäder. Indikationen – Anwendungen – Wirkungen. Haug, Heidelberg 1992, ISBN 3-7760-1228-5.
• Heinz Maria Lins: Geschichte und Geschichten um Wasser – Ärzte – Bäder vom Altertum bis zum Mittelalter. R. G. Fischer, Frankfurt am Main 1995, ISBN 3-89501-218-1.
• Christoph Gutenbrunner, G. Hildebrandt (Hrsg.): Handbuch der Balneologie und medizinischen Klimatologie. Springer, Berlin u. a. 1998, ISBN 3-540-60534-7.
• Werner Käß und Hanna Käß: Deutsches Bäderbuch. Herausgegeben von der Vereinigung für Bäder- und Klimakunde e. V., Schweizerbart, Stuttgart 2008, ISBN 978-3-510-65241-9.
• Markwart Michler: Zur Geschichte der Balneologie. In: Würzburger medizinhistorische Mitteilungen. 24, 2005, S. 180–194.


</doc>
<doc id="842518" url="https://nl.wikipedia.org/wiki?curid=842518" title="Musculus levator scapulae">
Musculus levator scapulae

De musculus levator scapulae of schouderbladheffer is een skeletspier die, net als de musculus rhomboides major, de musculus rhomboides minor en de musculus serratus anterior, behoort tot de binnengedrongen rompspieren met aanhechting aan de schoudergordel.

De spier loopt van de dwarsuitsteeksels (processus transversi) van de eerste vier halswervels naar de bovenste hoek van het schouderblad (angulus superior scapulae). Zijn functie is het heffen van het schouderblad (elevatie) bij het gelijktijdig draaien van de onderste punt richting de wervelkolom (mediorotatie).


</doc>
<doc id="842527" url="https://nl.wikipedia.org/wiki?curid=842527" title="Siegfried von Basch">
Siegfried von Basch

Samuel Siegfried Karl "Ritter" von Basch (Praag, 9 september 1837 – Wenen, 25 april 1905) was een Joods Tsjechisch-Oostenrijks geneesheer die het meest bekend werd als de persoonlijk arts van keizer Maximiliaan van Mexico en als de uitvinder van de bloeddrukmeter. 

Von Basch studeerde aan de Universiteit van Praag, evenals aan die van Wenen. In 1857 studeerde hij chemie aan het laboratorium van Ernst Wilhelm von Brücke in Wenen, en vijf jaar later begon hij zijn medische praktijk en fungeerde hij tot 1865 achtereenvolgens als assistent bij de colleges van diverse professoren aan de Universiteit van Wenen. Aansluitend werd Von Basch aangesteld tot hoofdchirurg in het militair ziekenhuis van Puebla in Mexico en spoedig hierna werd hij de lid van de medische staf van Maximiliaan van Mexico, die in 1864 door zijn broer Frans Jozef en op voorspraak van Napoleon III van Frankrijk tot keizer van Mexico was aangesteld. Hij bleef 10 maanden met de onfortuinlijke monarch verbonden tot diens dood op 19 juni 1867.
Na de executie van Maximiliaan door de republikeinse leider Benito Juárez ontfermde von Basch zich over zijn lichaam en bracht dit met het schip de "Elizabeth" terug naar Oostenrijk.

In 1870 werd von Basch aangesteld tot wetenschappelijk medewerker in experimentele pathologie aan de Universiteit van Wenen en in 1877 als assistent-hoogleraar. In 1881 ontwikkelde hij de sfygmomanometer, een medisch instrument om bloeddruk te meten.

Von Basch werd in de adelstand verheven door keizer Frans Josef voor zijn aandeel in de onderneming van Maximiliaan in Mexico.

Het meest bekende werk van von Basch is "Erinnerungen aus Mexico" uit 1868. Het werk is geschreven uit de memoranda, de dagelijkse aantekeningen die von Basch en de legerofficieren luitenant Pitner en majoor Becker maakten op verzoek van Maximilliaan tijdens de oorlogshandelingen van Maximilliaan tegen de Mexicaanse opstandelingen. 

Ook heeft von Basch artikelen geschreven over de weefselleer van twaalfvingerige darm, de anatomie van de blaas en de fysiologischesche effecten van nicotine.


</doc>
<doc id="843666" url="https://nl.wikipedia.org/wiki?curid=843666" title="Fagocyt">
Fagocyt

Een fagocyt is een type witte bloedcel, dat vreemde cellen of fragmenten ervan opruimt door middel van fagocytose (omsluiting). Fagocyten ruimen schadelijke vreemde deeltjes, bacteriën en dode of stervende cellen op. De naam fagocyt komt van het Griekse phagein, wat "verslinden" of "om te eten" betekent. Het achtervoegsel "-cyte" betekent cel in de biologie. Fagocyten zijn belangrijk in het dierenrijk en zijn sterk ontwikkeld binnen gewervelde dieren. Een liter menselijk bloed bevat ongeveer zes miljard witte bloedcellen.

Er zijn twee typen fagocyten: macrofagen en microfagen. Sommige amoeben gedragen zich als macrofage fagocyten, wat suggereert dat fagocyten vroeg in de evolutie van het leven verschenen.

Fagocyten bij mensen en dieren worden "professioneel" of "niet-professioneel" genoemd, het ligt eraan hoe effectief ze reageren of aan fagocytose doen. De professionele fagocyten omvatten cellen als neutrofielen, monocyten, macrofagen, dendritische cellen en mestcellen. Het belangrijkste verschil tussen professionele en niet-professionele fagocyten is dat de professionele ook wel receptoren op hun oppervlak hebben. Die detecteren schadelijke objecten, zoals bacteriën, die normaal niet aangetroffen worden in het lichaam. Fagocyten zijn cruciaal in de strijd tegen infecties, terwijl ze ook zorgen voor het behoud van gezonde weefsels door het verwijderen van dode en stervende cellen.

Bij infectie trekken chemische signalen de fagocyten naar plaatsen waar het vreemde organisme in het lichaam is binnengedrongen. Deze chemicaliën kunnen afkomstig zijn van bacteriën of van fagocyten die al aanwezig waren. Wanneer fagocyten in contact komen met bacteriën, zullen ze zich aan de oppervlakte hechten. De binding zal leiden tot het overspoelen van de bacteriën. Sommige fagocyten doden ingenomen pathogeen oxidanten en stikstofoxide. Na fagocytose kunnen macrofagen en dendritische cellen deelnemen in antigenpresentatie. Dat is een proces waarin de fagocyt delen van het ingenomen materiaal terug naar het oppervlak beweegt. Dit materiaal wordt vervolgens weergegeven voor andere cellen van het immuunsysteem. Sommige fagocyten reizen dan naar de lymfeklieren en geven het materiaal door aan witte bloedcellen die lymfocyten worden genoemd. Dit proces is van belang bij de opbouw van immuniteit. Veel ziekteverwekkers zijn echter geëvolueerd om aanvallen van fagocyten te ontwijken.

Neutrofiele granulocyten worden normaal gevonden in de bloedbaan en zijn de meest voorkomende vorm van fagocyten, die samen 50 tot 60% van de totale circulerende witte bloedcellen vormen. Een liter het menselijk bloed bevat ongeveer 5 miljard neutrofielen. Ze hebben een diameter van 10 micrometer en leven ongeveer vijf dagen. Wanneer ze de juiste signalen hebben ontvangen, duurt het ongeveer dertig minuten om het bloed te verlaten en de plaats van infectie te bereiken. Neutrofielen gaan daarna niet meer terug naar het bloed, maar veranderen in pus.

Monocyten ontwikkelen in het beenmerg en bereiken volwassenheid in het bloed. Rijpe monocyten hebben grote, gladde, gelobde kernen en hebben overvloedig cytoplasma dat granulaat bevat. Monocyten vormen twee groepen: een circulerende groep en een marginale groep die nog in andere weefsels verblijft. De meeste monocyten verlaten de bloedstroom na 20 tot 40 uur reizen naar weefsels en organen. Er zijn ongeveer 500 miljoen monocyten in een liter menselijk bloed.

Oudere macrofagen hoeven niet ver te reizen, maar houden de wacht over de gebieden van het lichaam die aan de buitenwereld zijn blootgesteld. Ze gedragen zich als opruimers, antigeen presenterende cellen of hevige killers naargelang van de signalen die ze ontvangen. Ze zijn afgeleid van monocyten, granulocyten stamcellen of de celdeling van bestaande macrofagen. Menselijke macrofagen hebben een diameter van ongeveer 21 micrometer.

Macrofagen vind je in het hele lichaam in bijna alle weefsels en organen waar ze liggen te wachten. De locatie van de macrofaag bepaalt de grootte en het uiterlijk ervan. Macrofagen vind je alleen in de weefsels, zelden in de bloedsomloop. De levensduur van weefselmacrofagen varieert van vier tot vijftien dagen.

Dendritische cellen zijn gespecialiseerd antigen-presenterende cellen die lange uitgroeisels hebben, dendrieten. Zij dragen bij aan het overspoelen van indringers. Dendritische cellen zijn aanwezig in weefsels die in contact komen met de externe omgeving, zoals de huid, binnenkant neus, longen, maag en darmen. Wanneer ze geactiveerd en volwassen zijn, migreren ze naar de lymfoïde weefsels waar ze omgaan met T-cellen en B-cellen.

Mestcellen kunnen gram-negatieve bacteriën consumeren en doden, en verwerken hun antigenen. Ze zijn gespecialiseerd in de verwerking van de fimbria eiwitten op het oppervlak van de bacteriën, die betrokken zijn bij adhesie aan weefsels. Naast deze functies, produceren mestcellen cytokines, wat ontstekingsreacties veroorzaakt. Dit is een essentieel onderdeel van de vernietiging van micro-organismen.


</doc>
<doc id="844097" url="https://nl.wikipedia.org/wiki?curid=844097" title="Carl Ludwig Blume">
Carl Ludwig Blume

Carl Ludwig Blume (Braunschweig, 9 juni 1796 - Leiden, 3 februari 1862) was een Duits-Nederlands botanicus. Zijn verdiensten lagen hoofdzakelijk in het onderzoeken en classificeren van de Indonesische flora. Herman Johannes Lam vernoemde het tijdschrift "Blumea" naar hem. Augustin Pyramus de Candolle vernoemde het plantengeslacht "Blumea" naar hem.

Blume werd als zoon van een koopman geboren. Hij studeerde aan de universiteit van Leiden. In 1818 ging hij in opdracht van zijn leraar Sebald Justinus Brugmans als onderzoeker naar Batavia, het hedendaagse Jakarta. Hij woonde tot 1827 op de Soenda-eilanden en verzamelde daar planten. Bij zijn terugkeer bracht hij een herbarium met meer dan 3.000 plantensoorten mee. Van 1823 tot 1826 was hij directeur van 's Lands Plantentuin te Buitenzorg (heden ten dage Kebun Raya Bogor genoemd).
Na zijn terugkeer werd hij tot Ridder in de Orde van de Nederlandse Leeuw benoemd. Blume werd hoogleraar in Leiden en directeur van het Rijksherbarium aldaar.



</doc>
<doc id="844240" url="https://nl.wikipedia.org/wiki?curid=844240" title="Geschiedenis van de bloedtransfusie">
Geschiedenis van de bloedtransfusie

Dit artikel gaat over de geschiedenis van de bloedtransfusie. Bij een bloedtransfusie brengt men bloed, afkomstig van een bloeddonor, in de aderen van een patiënt, die door een te groot bloedverlies ernstige klachten heeft of zou kunnen overlijden. Gedurende vele eeuwen is er al nagedacht over de mogelijkheid om het versterkende bloed van een gezonde persoon aan een patiënt te kunnen geven.
De eerstbeschreven poging tot bloedtransfusie was die in april 1492 toen paus Innocentius VIII op zijn sterfbed met deze techniek werd behandeld. Donoren waren drie 10-jarige herdersjongetjes, die alle drie overleden, waarschijnlijk door een te groot bloedverlies. Of hun bloed ook echt in de aders van de paus werd gebracht blijft twijfelachtig, de bronnen zijn meervoudig interpretabel. Het zou kunnen dat de paus het bloed dronk.

Na de ontdekking van de bloedsomloop door William Harvey in 1613, gepubliceerd in zijn boek "de motu cordis" ('over de beweging van het hart') in 1628, nam de interesse voor de mogelijkheid van bloedtransfusies toe. In Engeland verrichtte in modernere tijden Richard Lower (1631-1691) in 1665 de eerste directe bloedtransfusie tussen twee honden. Hij liet de ene hond bijna doodbloeden en verbond daarna een arterie (slagader) van de andere hond via een zilveren buisje aan op een vene (ader). De hogere druk in de slagader zorgde ervoor, dat het bloed inderdaad naar de ader stroomde. De donorhond stierf, de ontvanger bleef in leven.

De eerste historisch vermelde daadwerkelijke transfusie werd toegepast door de lijfarts van Lodewijk XIV, Jean-Baptiste Denis en zijn chirurgijn Emmeretz op een jongen van 16 jaar op 15 juni 1667, waarbij zij gebruik maakten van het bloed van een lam. De gedachte hierbij was, dat een lam onschuldig was (ook volgens de christelijke symboliek) en dat daarmee het bloed van het lam wel onschuldig zou zijn wanneer het toegediend zou worden aan de mens. Het is echter onmogelijk om bloed van dieren aan mensen te geven: de cellen zijn voor het menselijk lichaam meteen herkenbaar als "lichaamsvreemd" en er treedt een acute en ernstige afweerreactie op.

In hetzelfde jaar pasten Denis en Emmeretz de eerste bloedtransfusie toe van mens naar mens. Ze verbonden de slagader van één van hun proefpersonen met de ader van een andere persoon. Soms ging dat goed, soms ook niet. Toen er steeds meer ongelukken gebeurden werd Denis in Parijs voor het gerecht gesleept. In de rechtbankverslagen is een heftige strijd te lezen tussen de "transfusionisten" en de "anti-transfusionisten". Vanaf 1670 werd de bloedtransfusie verboden.

In de 19e eeuw werden experimenten met bloedtransfusies weer hervat, maar ook toen hadden vele daarvan een dodelijke afloop. De Britse gynaecoloog James Blundell voerde de eerste geslaagde transfusies uit waarbij hij twee grondregels introduceerde: transfusie mag alleen met menselijk bloed, en alleen in geval van levensbedreigend bloedverlies. De risico's bleven groot; één op de drie patiënten overleefde de transfusie niet, hoewel het rond 1850 een relatief veilige grote chirurgische ingreep was.

Vanwege de risico's werd enige tijd alleen transfusie van het serum toegepast.

In de geruchtmakende roman Dracula van Bram Stoker worden meerdere keren bloedtransfusies beschreven, steeds met succes.
Dit komt bij de moderne lezer vreemd voor, maar in de tijd van Stoker waren de bloedgroepen nog niet bekend.

In de 20e eeuw werden de bloedgroepen ontdekt. In 1901 ontdekte Karl Landsteiner (1868-1943) het AB0-systeem (bloedgroepen A, B, AB en 0). Op de buitenkant van de rode bloedcellen bleken twee eiwitten voor te komen (A en B), die de ene persoon wél had, en de andere niet. Wanneer men alleen A heeft, heeft men bloedgroep A, bij alleen B is men B, wanneer men A- en B-eiwitten heeft, heeft men AB en wanneer men geen van beide heeft, is men 0 (nul, dit wordt vaak uitgesproken als "O"). Deze ontdekking loste al veel van de problemen bij transfusies op, die veroorzaakt waren door het geven van bloed waarvan de bloedgroep niet geschikt was voor de ontvanger van het bloed

Het feit dat bloedgever en –ontvanger rechtstreeks met elkaar verbonden moesten zijn, was een beperkende factor. De Belg Albert Hustin ontdekte dat natriumcitraat het stollen van het bloed tegenging. Hiermee kon de kwaliteit van het bloed bewaard blijven en werden bloedbanken in principe mogelijk (mits koeling). Op 27 maart 1914 paste Hustin zijn methode voor het eerst en met succes toe bij een patiënt in het Sint-Janshospitaal (Brussel). In april 1914 publiceerde hij over deze primeur het artikel "Principe d’une nouvelle méthode de transfusion sanguine".

Sommige ontvangers van bloed stierven toch, hoewel het bloed van dezelfde bloedgroep (A, B, AB of 0) was. Enige tientallen jaren later ontdekten Karl Landsteiner en Alexander Wiener dat dit kwam doordat er nog een andere bloedgroep van belang was, namelijk de resusfactor. Deze factor is vernoemd naar de resusaapjes, waarin zij ontdekt werd. Bij mensen heeft 10% tot 15% géén resusfactor aan de buitenkant van de rode bloedcellen. Deze personen zijn dan resusnegatief, en wanneer zij bloed ontvangen van resuspositieve personen, kan dit inderdaad tot zeer grote problemen leiden. Ook resusantagonisme wordt veroorzaakt doordat de moeder resusnegatief is, en de baby waarvan ze in verwachting is, resuspositief.

Door rekening te houden met deze bloedgroepen (A, B en de resusfactor) werden bloedtransfusies een heel stuk veiliger.

Charles Drew richtte de eerste bloedbank op tijdens de Tweede Wereldoorlog in Groot-Brittannië. Al snel volgden bloedbanken bij diverse ziekenhuizen. Elk ziekenhuis stichtte een eigen bloedbank, waarbij mensen uit de omgeving opgeroepen werden om bloed te komen geven. Vaak bestond zo'n bloedbank alleen uit een kast met de spullen die nodig waren voor de donatie, een stoel, en een koelkast om het bloed in te bewaren.

Met de ontwikkeling van de medische wetenschap en de geneeskunde werd de vraag naar bloed groter, én veranderden de eisen die aan een bloedbank gesteld werden. Bloedbanken werden steeds groter en georganiseerder en gingen steeds vaker samenwerken, wat in Nederland en België uiteindelijk leidde tot één landelijke organisatie waarbij alle plaatselijke bloedbanken aangesloten zijn.

Bloed kan opgesplitst worden in verschillende onderdelen (bloedproducten), zodat de patiënt alleen dat deel van het bloed krijgt, dat hij of zij nodig heeft. Vaak kan bloed ook vervangen worden door kunstmatige middelen die het risico van infecties of onverwachte andere reacties verkleinen. Betere diagnostische mogelijkheden en operatietechnieken zorgen er bovendien voor dat artsen minder vaak bloed hoeven voor te schrijven aan een patiënt.

In april 2007 kondigden wetenschappers in Nature Biotechnology aan dat ze enzymen hadden ontdekt die de bloedgroepbepalende eiwitten A en B kunnen verwijderen van de rode bloedcel. Hierdoor kan men in de toekomst mogelijk een zakje bloed met bloedgroep A, B of AB na bewerking voor bloedgroep 0 laten doorgaan. Het grote voordeel hiervan zou zijn dat dit de bloedgroep is die - mits de resusfactor overeenkomt - aan alle patiënten gegeven kan worden. 


</doc>
<doc id="844506" url="https://nl.wikipedia.org/wiki?curid=844506" title="Baarmoederkanker">
Baarmoederkanker

Baarmoederkanker of endometriumcarcinoom is een vorm van kanker gelocaliseerd in het lichaam van de baarmoeder.
Anders dan baarmoederhalskanker zijn nagenoeg alle gevallen van baarmoederkanker van het adenocarcinoom type.
In 2005 werd in Nederland bij ongeveer 1850 vrouwen de diagnose baarmoederkanker gesteld. Het is de meest voorkomende vorm van kanker van de vrouwelijke geslachtsorganen. In hetzelfde jaar stierven in Nederland ruim 400 vrouwen aan de gevolgen van deze kanker. De vijfjaarsoverleving is 80% en is vergelijking met andere vormen van kanker relatief gunstig.

Vrouwen die obees zijn, hebben een vier keer zo groot risico als vrouwen met een normaal gewicht. Behandeling met tamoxifen verhoogt het risico op deze vorm van kanker. Ook mensen met HNPCC en PCOS hebben een verhoogd risico op het krijgen van baarmoederkanker.
Lichamelijke activiteit, het gebruik van de anticonceptiepil en het krijgen van kinderen verlaagt het risico. Ook roken verlaagt het risico op deze vorm van kanker. Baarmoederkanker is de enige vorm van kanker waarvoor dit geldt.

De meest toegepaste behandelingen bij baarmoederkanker zijn:

De vijfjaarsoverleving is 80% en is vergelijking met andere vormen van kanker relatief gunstig. De meeste vrouwen (meer dan 75%) hebben FIGO stadium I of II en hebben in principe een goede prognose. Hieronder staat per Figo stadium de overlevingskans weergegeven:
De kans op het opnieuw krijgen van baarmoederkanker ligt tussen de 3 en 17%. 70% van de nieuwe gevallen wordt tijdens de eerste drie jaar na behandeling ontdekt. 

In 2005 waren er 15.000 mensen in Nederland die baarmoederkanker hebben overleefd. In 2012 verwachtte men dat dit aantal in 2015 zou zijn toegenomen tot 25.000. Meer dan 70% van de mensen die baarmoederkanker overleven heeft last van een of meer andere klachten naar aanleiding hiervan (co-morbiditeiten). Gemiddeld heeft men tussen de twee en drie 3 co-morbiditeiten. Het blijkt dat overgewicht een negatief effect heeft voor de kwaliteit van leven van mensen die baarmoederkanker overleven.

Gemiddeld maken mensen die baarmoederkanker overleven meer gebruik van medische controles dan de algemene bevolking. Dit lijkt gerelateerd aan angst voor een nieuwe episode. Deze angst neemt niet af en is zelfs na een periode van 10 jaar nog aantoonbaar aanwezig.

Studies onder mensen die baarmoederkanker hebben overleefd laten zien dat indien men tevreden is over de informatievoorziening rondom de aandoening, deze mensen een betere kwaliteit van leven hebben, minder depressie en minder angst. Het is gebleken dat men niet altijd tevreden is over de informatievoorziening rondom de aandoening, en dat mensen die op papier informatie kregen (tegenover mondeling), aangaven meer informatie te hebben ontvangen en meer tevreden te zijn over de informatievoorziening. Het Amerikaans Medisch Instituut en de Nederlandse gezondheidsraad adviseren om gebruik te maken van een Survivorship Care Plan; dit is een samenvatting van de behandeling, met advies voor toekomstige controle en gezondheidsadviezen.



</doc>
<doc id="844529" url="https://nl.wikipedia.org/wiki?curid=844529" title="Police (merk)">
Police (merk)

Police is een Italiaans zonnebrillen-, horloge- en sieradenmerk.

Het merk dateert uit 1983 en heeft zijn oorsprong in Venetië. Oorspronkelijk werden alleen zonnebrillen gefabriceerd, maar in 1997 werden er ook parfums en in 2003 horloges aan het assortiment toegevoegd. In 2008 presenteerde Police bovendien zijn eerste modecollectie.

De Braziliaanse voetballer Neymar is sinds 2013 ambassadeur van Police.



</doc>
<doc id="844569" url="https://nl.wikipedia.org/wiki?curid=844569" title="Charles Derosne">
Charles Derosne

Charles Derosne (Parijs, 1780 - aldaar, ? september 1846) was een Franse apotheker en industrieel.

Derosne studeerde farmacie, vestigde zich in zijn geboortestad en startte samen met Jean-François Cail enkele machinefabrieken. Hij ontdekte in 1803 de aanwezigheid van morfine in opium, hetgeen het begin betekende van de ontwikkeling van anesthesie als wetenschap. Hij verrichtte meerdere chemische onderzoeken zoals met aceton. Zijn grootste verdienste verwierf hij, samen met zijn partner Cail, op het gebied van suikerraffinage en het destilleren van brandewijn.


</doc>
<doc id="844572" url="https://nl.wikipedia.org/wiki?curid=844572" title="Syndroom van Wolff-Parkinson-White">
Syndroom van Wolff-Parkinson-White

Het syndroom van Wolff-Parkinson-White (ook wel WPW-syndroom) is een aangeboren afwijking, die 1,3 per 1000 mensen treft, waarbij de elektrische prikkels versneld de kamers kunnen bereiken, met aanvallen van een veel te snelle hartslag (tachycardie) als gevolg.

Bij het syndroom van Wolff-Parkinson-White is er een tweede verbinding tussen de boezems en de hartkamers. Normaal zijn de twee boezems en kamers elektrisch van elkaar gescheiden door bindweefsel op één geleidingssyssteem na. De extra verbinding bij het Wolff-Parkinson-Whitesyndroom, de "bundel van Kent" is verantwoordelijk voor een abnormale prikkelgeleiding in het hart.

In de rechterhartboezem, waar de "gangmaker" zich bevindt, ontstaat ongeveer eenmaal per seconde spontaan een elektrische prikkel die de beide boezems doet samentrekken. Tussen de boezems en de kamers wordt de elektrische prikkel vertraagd in de AV-knoop. Via de bundel van His wordt de elektrische impuls naar het myocard van de ventrikels gebracht, zodat de beide kamers gecoördineerd samentrekken.

In het geval van het WPW-syndroom loopt er een tweede, abnormale, geleidingsbundel, de bundel van Kent, van de boezems naar de kamers. Hierdoor zijn er twee "wegen" waarover de prikkel naar de kamer komt. Omdat de geleiding in de AV-knoop vertraagd is en in de bundel van Kent (de extra route) niet, zal een signaal dat via de bundel van Kent verloopt, sneller in de kamers zijn. De patiënt merkt hier weinig van. Er kan echter aanvalsgewijze een "re-entry"-fenomeen optreden. Doordat de prikkel via de ene verbinding van boezems naar kamers gaat en via de andere verbinding van kamers naar boezems, ontstaat een cirkelstroom met een snelle hartslag als gevolg.

Op het elektrocardiogram (ECG) is een karakteristieke afwijking te zien, die de delta-golf (zie foto) wordt genoemd. Deze golf ontstaat doordat de elektrische prikkel niet op de gebruikelijke manier in de hartspier arriveert. Soms is deze afwijking echter wisselend aanwezig.
Het syndroom kan succesvol worden behandeld met een zogeheten ablatie. Hierbij wordt een ablatiekatheter in het hart ingebracht om de bundel uit te schakelen. Dit wordt gedaan door de cellen hiervan te verhitten middels radiofrequente ablatie. Hierbij wordt een hoogfrequente wisselstroom afgegeven tussen het uiteinde van de ablatiekatheter en een zogenaamde rugplaat. Hiermee wordt het weefsel lokaal verhit waarbij het afsterft. Na verloop van tijd vormt zich zo littekenweefsel. De cellen van de bundel kunnen dan geen elektrisch signaal meer doorgeven, waarmee de extra verbinding ongedaan is gemaakt.

De behandeling is meestal zonder gevaar en heeft vaak een positief resultaat, waarmee het syndroom verholpen wordt.



</doc>
<doc id="844631" url="https://nl.wikipedia.org/wiki?curid=844631" title="Lobectomie">
Lobectomie

Een lobectomie is een chirurgische ingreep in de longen of hersenen. In de hersenen wordt lobectomie uitgevoerd bij patiënten met temporalekwabepilepsie bij wie een medicamenteuze behandeling geen soelaas biedt.

Bij lobectomie van de longen wordt een volledige longkwab of longlob chirurgisch verwijderd. Dit gebeurt meestal omwille van een goedaardige of kwaadaardige tumor. Na de operatie zal er een thoraxdrain geplaatst worden. Indien een hele long wordt verwijderd noemt men dit een pneumonectomie of pneumectomie. Een lobectomie kan via een open behandeling (thoracotomie) of via minimaal invasieve chirurgie, namelijk een kijkoperatie (thoracoscopie) plaatsvinden.


</doc>
<doc id="844683" url="https://nl.wikipedia.org/wiki?curid=844683" title="Voedselovergevoeligheid">
Voedselovergevoeligheid

Voedselovergevoeligheid is een verzamelterm voor alle overgevoeligheidsreacties op voedsel (voedselallergie en -intolerantie).Sinds 2003 hanteert de 'World Allergy Organization' (WAO) een nomenclatuur, volgens welke voedselovergevoeligheid wordt ingedeeld in enerzijds voedselallergie en anderzijds niet-allergische voedselovergevoeligheid.Bij voedselallergie veroorzaakt een voedingsbestanddeel een reactie van het immuunsysteem. Alle niet-allergische voedselovergevoeligheden, zoals voedselintolerantie, hebben een andere oorzaak.

Een belangrijk kenmerk van voedselallergie en -intolerantie is dat klachten en symptomen in vel gevallen pas laat na het nuttigen van voedselallergenen optreden. Reacties kunnen zelfs 24 tot 48 uur op zich laten wachten. De relatie tussen voedingsmiddelen en de klachten ontgaat de patiënt dan ook vaak.



</doc>
<doc id="844807" url="https://nl.wikipedia.org/wiki?curid=844807" title="Beeldende therapie">
Beeldende therapie

Beeldende therapie is een van de vijf therapievormen van vaktherapie, voorheen creatieve therapie genoemd. Het doel is door beeldende middelen zoals tekenen, boetseren, schilderen, etc. een veranderingsproces te bewerkstelligen. Het is een therapie die als doel acceptatie-, veranderings- en ontwikkelingsprocessen wil behalen. Deze verandering vindt plaats in het beeldend werken.
Belangrijk is de dialoog tussen de cliënt, de werkstukken en de beeldende therapeut. Via expressie en communicatievormen leert de cliënt te ervaren en uit te drukken wat met woorden soms moeizaam gaat.

De beeldende therapeut gebruikt beeldende middelen en onderbouwde methodieken om onbewuste behoeften en gevoelens bewust en hanteerbaar te maken. Hierdoor kan de cliënt inzicht krijgen, verwerken en verrijken, maar ook het cognitief of lichamelijk functioneren kan vooruit gaan.
Beeldende therapie onderscheidt zich van andere vormen van vaktherapie, doordat men in beeldende therapie werkstukken maakt die een blijvend karakter hebben.

De technieken en materialen sluiten aan bij de doelstelling, doelgroep, de methodiek en visie van de beeldende therapeut. Als basismateriaal wordt meestal teken- en schilder materiaal gebruikt, maar ook hout, metaal, klei en kosteloos materiaal worden vaak gebruikt.

Het werkveld van de vaktherapeut is de laatste jaren sterk in ontwikkeling. 
Op dit moment wordt Beeldende Therapie voornamelijk aangeboden binnen de geestelijke gezondheidszorg, 
echter wordt het ook in toenemende mate ingezet binnen justitie, "Forensische Psychiatrie; geestelijke gezondheidszorg en ambulante/klinische verslavingszorg", 
zo ook in het onderwijs en de jeugdhulpverlening. 

Een vaktherapeut is vaak lid van een team, bestaande uit andere "therapeuten, psychologen, artsen" of "begeleiders". 
Naast het werken voor een instelling is er ook een groep zelfstandig gevestigde vaktherapeuten.

Vaktherapie kan een bijdrage leveren aan zowel diagnostiek als behandeling. Een beeldend therapeutische benadering is inzetbaar in alle behandelfasen en bij een breed scala aan problematiek.

Beeldende creatieve therapie en kunstzinnige therapie hebben een grote overeenkomst. Ze werken allebei met beeldende materialen. Het belangrijkste verschil is dat kunstzinnige therapie gebaseerd is op antroposofische grondslag, terwijl beeldende therapie meer werkt vanuit psychiatrische diagnostiek en raakvlakken heeft met gedragstherapie en psychotherapie. 
Naast aandacht voor verwerkingsprocessen neemt bij de beeldende therapie het stimuleren van de gezond makende krachten in de mens een belangrijke plaats in. 

Beeldende therapie is zowel voor kinderen als voor volwassenen geschikt die zich verbaal niet goed kunnen uiten. 
Indicaties voor beeldende therapie zijn o.a.:

Contra-indicaties voor beeldende therapie zij o.a.:

De studie beeldende creatieve therapie kan men in vier plaatsen in Nederland volgen:
De opleiding duurt in totaal 4 jaar en kan zowel deeltijd als voltijd gevolgd worden. Om toe gelaten te worden tot de studie beeldende creatieve therapie moet men wel eerst een selectiebijeenkomst bijwonen. in deze preselectie wordt gekeken of je voldoende vaardigheden en affiniteit hebt met het medium beeldend voor gebruik in therapie.

Een master-opleiding is ook mogelijk. De Master of Arts Therapies is een tweejarige, NVAO geaccrediteerde opleiding voor afgestudeerde dramatherapeuten, muziektherapeuten, beeldende therapeuten en dans-bewegingstherapeuten met praktijkervaring.
Sinds maart 2006 valt beeldende therapie onder de Federatie Vaktherapeutische Beroepen (FVB), tezamen met psychomotorische therapie, dramatherapie, muziektherapie, danstherapie.



</doc>
<doc id="845552" url="https://nl.wikipedia.org/wiki?curid=845552" title="Stephen Hales">
Stephen Hales

Stephen Hales (Bekesbourne, 17 september 1677 - Teddington, 4 januari 1761) was een Engels fysioloog, chemicus, botanicus en uitvinder.
Hales bestudeerde de rol van lucht en water in het voortbestaan van planten en dieren. Hij gaf een nauwgezette beschrijving van de beweging van water in planten en demonstreerde dat planten lucht absorbeerden. Hij ontdekte de gevaren van het inademen van onzuivere lucht en was de uitvinder van een ventilator welke de leefomstandigheden verbeterde op schepen, ziekenhuizen en in gevangenissen. 

Hales werd geboren in Bekesbourne in Kent. In juni 1696 liet hij zich inschrijven als gunsteling aan het Corpus Christi College, Cambridge, met als doel om gewijd te worden en in februari 1703 werd hij ingewijd. In 1708 werd Hales opgenomen in het eeuwigdurend priesterschap van Teddington in Middlesex, waar hij zijn hele leven verbleef ondanks het feit dat hij nadien werd aangesteld tot rector van Porlock in Somerset, en later van Faringdon in Hampshire. In 1717 werd hij gekozen tot lid van het bestuur van de Royal Society, die hem in 1739 de Copley Medal toekende. In 1732 werd hij genoemd als lid van het comité voor vestiging van een kolonie in Georgia in de Verenigde Staten en het volgende jaar ontving hij de graad van doctor in de theologie aan University of Oxford. Hij werd in 1750 aangesteld tot aalmoezenier voor de prinses douairière van Wales, Augusta van Saksen-Gotha. Na de dood van Sir Hans Sloane in 1753, werd Hales gekozen tot buitenlands associé van de Académie des sciences.

Bekend als pionier van de experimentele fysiologie, toonde Hales dat diverse reflexen in het lichaam rechtstreeks te maken hadden met de ruggengraat.

Hales is het meest bekend om zijn "Statical Essays". Het eerste deel, "Vegetable Staticks" uit 1727, omvat een hoeveelheid van uitgebreide experimenten in plantfysiologie – het verlies van vocht in planten door verdamping, de groeisnelheid van scheuten en bladeren en de variaties in wortelkracht op verschillende tijden van de dag. Het tweede deel uit 1733 over "Haemastaticks", omvat experimenten met de bloeddruk bij diverse dieren, de stromingssnelheid en de capaciteit van de verschillende bloedvaten. Hales is de ontdekker van de bloeddruk bij mens en dier.

Hales bestudeerde nierstenen en stenen verwijderd uit de blaas en gaf suggesties voor oplosmiddelen die deze stenen konden reduceren zodat een chirurgische ingreep overbodig kon worden. Hij was ook de uitvinder van de chirurgietang.


</doc>
<doc id="845770" url="https://nl.wikipedia.org/wiki?curid=845770" title="Integratie (handicap)">
Integratie (handicap)

Integratie is een visie rond het werken met mensen met een beperking in de samenleving. Historische gezien komt deze visie na de tendens tot normalisatie van de mensen met een beperking. Tegenwoordig ruimt de integratievisie plaats voor inclusie.

Integratie vertrekt vanuit een erkenning van de handicap, en de vaststelling dat de handicap niet met een eenvoudige ingreep kan gecorrigeerd worden. Het is een antwoord op het falen van de normalisatievisie, waarbij men probeerde om personen met een handicap normaal te maken onder andere door medische ingrepen. Integratie stelt dat er aanpassingen nodig zijn om de persoon met een handicap te laten deelnemen aan de gewone samenleving. Cruciaal bij integratie is dat het zwaartepunt van de aanpassingen bij de persoon met een handicap ligt. Zo moet een dove leren liplezen of gebarentaal begrijpen, of een blinde kan leren braillelezen zodat ze zelf hun integratie in de samenleving kunnen realiseren. Ook rond een motorische handicap wordt in dezelfde zin gedacht. Het zijn dan ook deze groepen die baat hebben bij de evolutie naar integratie. Voor personen met een mentale handicap echter is het helemaal niet vanzelfsprekend om zich aan te passen.

In het onderwijs werd deze visie toegepast door de invoering van het geïntegreerd onderwijs of GOn. Ook hier ligt de nadruk op het aanpassen van de beperking of de persoon met zijn handicap zodat hij zich kan integreren in de gewone klas, en kan werken naar dezelfde doelstellingen als de andere leerlingen (bv. de eindtermen).

De overheid gebruikt deze term ook in de sociale sector: Zo kennen tal van gemeenten of provincies een integratietoelage voor personen met een handicap. Sinds 1990 heeft Vlaanderen een Vlaams fonds voor sociale integratie van personen met een handicap, dat sinds 2006 gekend is als het Vlaams Agentschap voor Personen met een Handicap.

Sinds de jaren 90 van de 20ste eeuw wordt deze integratievisie stelselmatig vervangen door inclusie, waarbij het gewicht van de aanpassing verschuift van de persoon met de handicap naar de omgeving en de samenleving: de persoon met een handicap wordt aanvaard zoals hij is, en de maatschappij past zich daaraan aan. In het onderwijs geeft dit dan het ontstaan van het inclusief onderwijs.


</doc>
<doc id="846078" url="https://nl.wikipedia.org/wiki?curid=846078" title="Hermann Schaaffhausen">
Hermann Schaaffhausen

Hermann Schaaffhausen (Koblenz, 1816 - Bonn, 1893) was een Duits antropoloog en anatoom die met Johann Carl Fuhlrott bekend werd als de ontdekker van de Neandertaler.


</doc>
<doc id="846273" url="https://nl.wikipedia.org/wiki?curid=846273" title="Noodvervoersgreep van Rautek">
Noodvervoersgreep van Rautek

De noodvervoersgreep van Rautek of Rautekgreep is een greep waarmee een slachtoffer van een ongeval naar een veilige plek kan worden vervoerd. De greep wordt door onder meer door EHBO-ers en BHV-ers gebruikt, indien het noodzakelijk is het slachtoffer op korte afstand te verplaatsen.

Het slachtoffer, dat op de grond ligt, wordt van achteren aan een van de onderarmen, die horizontaal komt te staan, met beide handen vastgepakt en aan deze eigen onderarm wordt hij of zij opgetild. De hulpverlener beweegt zich bij dit optillen van gehurkte positie naar een staande positie. Vervolgens kan het slachtoffer voorzichtig naar een veiligere plek worden getrokken.

Situaties waarbij de noodvervoersgreep van Rautek bijvoorbeeld kan worden toegepast is als het slachtoffer zich op een drukke weg of een ruimte met koolmonoxide bevindt. Te allen tijde zal de hulpverlener in de eerste plaats letten op de eigen veiligheid.

In de praktijk kan het gebruik van de noodvervoersgreep van Rautek in bepaalde gevallen geen optie zijn, bijvoorbeeld doordat er zeer veel haast geboden is, bij brand, als er veel obstakels in de weg liggen of het slachtoffer zelfs door objecten is bedekt. In dergelijke gevallen kan het slachtoffer op allerlei andere manieren in veiligheid worden gebracht, bijvoorbeeld door voorzichtig aan de benen of armen te trekken.

De noodvervoergreep van Rautek wordt alleen gebruikt als verplaatsing noodzakelijk is. Wanneer de veiligheid van de hulpverlener en het slachtoffer gewaarborgd zijn wordt het slachtoffer bij voorkeur geholpen op de plaats waar hij of zij ligt. Immers, sommige letsels zoals wervelletsel, botbreuken en inwendige letsels kunnen door onnodige verplaatsing verergeren. 



</doc>
<doc id="846571" url="https://nl.wikipedia.org/wiki?curid=846571" title="Peter Chamberlen">
Peter Chamberlen

Peter Chamberlen was de naam van twee broers, de zonen van William Chamberlen, een hugenoot en chirurg die in 1576 vluchtten van Parijs naar Engeland. Zij zijn bekend geworden door de moderne toepassing van de verlostang. Deze bleef echter voor meer dan een eeuw bewaard als een familiegeheim. 

Peter de oudere (1560 - 1631) was een chirurg en verloskundige onder andere van Queen Anne in Londen. Peter de oudere moet worden gezien als de uitvinder van deze verlostang.

Peter de jongere (1572 - 1626) was eveneens een chirurg en verloskundige. Hij trouwde met Sara de Laune, dochter van een hugenoot en woonde in Londen. Hij had acht kinderen en een daarvan was Peter Chamberlen de derde, eveneens verloskundige, die het geheim van het gebruik van de verlostang bewaard hield voor de familie. 

De broers ging wel erg ver in het bewaren van het geheim. Als ze bij het huis van een barende vrouw arriveerden, werd een grote kist met gulden graveerwerk door twee personen het huis binnengedragen. De zwangere vrouw werd geblinddoekt om het geheim aan haar te onttrekken, en alle andere personen moesten de kamer verlaten. Vervolgens ging de operateur aan het werk. De mensen buiten de kamer hoorden naast het luid geschreeuw van de vrouw, ook bellen en andere vreemde geluiden totdat het gehuil van de baby een nieuwe geslaagde bevalling aankondigde. Vervolgens werden, alvorens iedereen de kamer kon betreden, alle attributen zorgvuldig in de kist opgeborgen. 
Het geheim van de verlostang bleef drie generaties lang bewaard door de Chamberlens.




</doc>
<doc id="846616" url="https://nl.wikipedia.org/wiki?curid=846616" title="Therapeutisch klonen">
Therapeutisch klonen

Bij therapeutisch klonen of therapeutisch kloneren wordt in een eicel (of eventueel theoretisch in een pluripotente stamcel) een somatische celkern van de patiënt geplaatst. Deze techniek noemt men nucleaire transfer.

Deze cel bezit dan exact dezelfde genetische informatie (tenminste wat nucleair DNA betreft) als de patiënt, wat problemen met afstoting na transplantatie vermijdt. Deze cel zou men dan kunnen laten differentiëren tot een bepaald cel- of weefseltype of zelfs tot een volledig orgaan, en vervolgens implanteren in een patiënt.

Deze techniek staat echter nog lang niet op het punt om groots uitgerold te worden. Om te beginnen is de voorraad beschikbare eicellen (ova) beperkt, bovendien is een efficiënte differentiatie tot bepaalde celtype(s) niet vanzelfsprekend. In het geval van de productie van een orgaan zou men bovendien moeten rekening houden met de driedimensionale vorm van het doelorgaan. Verder is er de kwestie van het mitochondriaal DNA, dat na nucleaire transfer nog steeds datgene van de eicel blijft.


Hall VJ, Stojkovic P, Stojkovic M. Using therapeutic cloning to fight human disease: a conundrum or reality? Stem Cells. 2006 Jul;24(7):1628-37. Epub 2006 Mar 23.


</doc>
<doc id="846713" url="https://nl.wikipedia.org/wiki?curid=846713" title="Bram Bakker">
Bram Bakker

Bram Bakker (Zwolle, 29 oktober 1963) is een Nederlandse psychiater, schrijver en columnist. Hij is doctor in de geneeskunde.

Na het gymnasium studeerde Bakker van 1982 tot 1991 geneeskunde aan de Vrije Universiteit in Amsterdam. Van 1992 tot 1999 volgde hij de opleiding psychiatrie in de Valeriuskliniek in Amsterdam en het VU Medisch Centrum.
Bakker promoveerde in 2000 aan de Vrije Universiteit op de behandeling van angstaanvallen. Vanaf 2003 schrijft hij columns voor tijdschriften en kranten, onder meer het Algemeen Dagblad en de Metro.

Van 2000 tot 2003 was hij werkzaam als psychiater in het Sint Lucas Andreas Ziekenhuis in Amsterdam. Hij was psychiater bij het landelijk centrum eetstoornissen Ursula van 2004 tot 2006.

In 2005 kreeg hij een waarschuwing van het Medisch Tuchtcollege nadat hij een patiënte tot tweemaal toe met een persoonlijke vriend in contact had gebracht, wat resulteerde in een psychische crisis.

Vanaf 2007 houdt hij zich bezig met zijn eigen bedrijf in "mental coaching". 

Vanaf vrijdag 26 oktober 2007 tot en met 4 januari 2008 was Bram Bakker wekelijks op de televisie in Bureau Ambitie, een programma over mensen die hun loopbaan ingrijpend willen veranderen. Hij stond als psychiater en loopbaancoach aan het hoofd van een commissie die deze kandidaten moest begeleiden.

In 2013 is hij jurylid bij het programma De Allerslechtste Echtgenoot van Nederland van BNN, dat sinds 16 april 2013 wordt uitgezonden.



</doc>
<doc id="846766" url="https://nl.wikipedia.org/wiki?curid=846766" title="Spiroxamine">
Spiroxamine

Spiroxamine (ISO-naam) is een fungicide dat behoort tot stofklasse der spiroketalamines. Het wordt gebruikt voor de bestrijding van schimmelziekten bij granen en op wijnstokken. De werking ervan berust op de ontregeling van de biosynthese van sterolen in de schimmels.

Spiroxamine wordt geproduceerd als een mengsel van twee stereosiomeren (diastereomeer A en B). Het is een olieachtige vloeistof met een zwakke, niet-kenmerkende geur.

Spiroxamine is ontwikkeld door Bayer en kwam in 1997 op de markt. Enkele handelsnamen van producten met spiroxamine zijn: "Impulse", "Prosper", "Input Pro Set" (in combinatie met prothioconazool), "Milord" en "Pronto Plus" (beide in combinatie met tebuconazool), en "Falcon" (in combinatie met tebuconazool en triadimenol).

Spiroxamine werd in 1999 toegelaten door de Europese Unie. De toelating liep aanvankelijk tot 1 september 2009, maar werd verlengd tot 31 december 2011.

In België is spiroxamine toegelaten voor schimmelbestrijdingen op granen (tarwe, gerst en spelt).

In dierproeven bleek spiroxamine gematigd toxisch bij ratten en muizen (zowel oraal, dermaal als bij inhalatie). Het is een matige irriterend voor de huid bij konijnen.



</doc>
<doc id="846988" url="https://nl.wikipedia.org/wiki?curid=846988" title="Félix Guattari">
Félix Guattari

Félix Guattari (Villeneuve-les-Sablons, 30 april 1930 – Cour-Cheverny, 29 augustus 1992) was een Frans psychoanalyticus, sociaal filosoof en activist. Guattari was in de jaren 50 leerling van de invloedrijke psychoanalyticus Jacques Lacan en werkte gedurende het grootste deel van zijn leven in de experimentele psychiatrische kliniek La Borde. Gedurende de jaren 60 begon hij echter de psychoanalytische methode van Lacan steeds meer als een orthodoxe religie te beschouwen. In diezelfde tijd brak hij met de Franse Communistische Partij en raakte betrokken bij diverse radicale politieke, sociale, activistische en intellectuele groeperingen (waaronder de Trotskistische groep 'Voie Communiste' en de F.G.E.R.I. (Fédération des groupes d’études et de recherches institutionnelles) en haar tijdschrift "Recherches". Hij publiceerde diverse artikelen waarin hij zijn therapeutische/politieke/filosofische ideeën uiteenzet.

Kort na de Parijse studentenopstand van mei 1968 ontmoette hij de filosoof Gilles Deleuze met wie zijn naam onlosmakelijk verbonden zou worden. In 1972 publiceerden zij gezamenlijk hun filosofische bestseller Anti-Oedipus, het eerste deel van de tweedelige serie "Kapitalisme en Schizofrenie". Het succes van dit boek maakte hen in een klap twee van de meest vooraanstaande Franse intellectuelen. De samenwerking leverde later nog drie boeken op: "Kafka: pour une littérature mineure" (1975), "Mille Plateaus" (1980, het tweede deel van "Kapitalisme en Schizofrenie") en ten slotte "Qu'est-ce que la philosophie?" (1991).

Guattari is altijd in de schaduw van Deleuze blijven staan, ook al publiceerde hij zelf en met anderen (o.a. Antonio Negri) nog een tiental boeken en essaybundels waaronder "La révolution moléculaire" (1977, 1980), "Les années d'hiver: 1980-1985" (1986) en "Chaosmose" (1992). Guattari overleed in 1992 aan een hartaanval. Postuum zijn diverse van Guattari's boeken in het Engels vertaald waardoor zijn eigen werk een breder publiek heeft weten te bereiken en de waardering voor zijn aandeel in de samenwerking met Deleuze is toegenomen. Aan Guattari wordt wel de expliciete politieke oriëntatie van hun boeken toegeschreven.

De essaybundel "Chaos ex machina: Het ecosofisch werk van Felix Guattari op de kaart gezet" is een goede Nederlandstalige inleiding op het werk van Guattari.


</doc>
<doc id="847822" url="https://nl.wikipedia.org/wiki?curid=847822" title="Emile Grubbe">
Emile Grubbe

Emile Herman Grubbe (Chicago, 1 januari 1875 – 1960) was een zoon van Noord-Duitse immigranten en afgestudeerd arts aan het Hahnemann Medical College in Chicago. 

Nog tijdens zijn studententijd maakte hij kennis met de door Wilhelm Röntgen in 1895 ontdekte ioniserende straling. Grubbe experimenteerde zelf ook met deze straling en met het maken van röntgenfoto’s van zijn eigen hand. Hierbij ontdekte hij dat zijn hand een pijnlijke dermatitis opliep. Deze werd zo erg dat hij advies ging inwinnen bij de doktoren Cobb en Gilmore van zijn faculteit. Dokter Gilmore merkte op dat, als deze straling zoveel schade kon toebrengen aan normale gezonde cellen, dit ook mogelijkheden zou moeten bieden als therapie voor het doden van zieke cellen. Een andere dokter, Ludlum genaamd, was zodanig geïmponeerd door deze suggestie van Gilmore, dat hij Grubbe voorstelde om een van zijn vrouwelijke patiënten, die leed aan een ongeneeslijke borstkanker, bij wijze van proef te bestralen. 

Op 29 januari 1896 verscheen de patiënte, mevrouw Rose Lee, om 10 uur op het kantoor van Grubbe om de behandeling te ondergaan. In 1933 schreef hij hierover: "En zo, zonder klaroengeschal of tromgeroffel, was de radiografische therapie geboren" en verder; "Ik realiseerde me nauwelijks dat ik hiermee een nieuwe periode inluidde . . . en dat dit het begin was van een nieuw epoche in de geschiedenis van de geneeskunde." 

Naast het feit dat dit de eerste therapeutische toepassing was van röntgenbestraling, werd deze gelegenheid ook gekenmerkt door de eerste toepassing van een afscherming ter bescherming van gezonde lichaamsdelen, zoals Grubbe later in 1933 schreef: "Door de negatieve ervaringen met de door mij opgelopen dermatitis bij mijn eerste proeven, beschermde ik de gezonde lichaamsdelen van de patiënt door deze af te schermen met lood".

De volgende dag al behandelde Grubbe een tweede persoon, A. Carr genaamd, een patiënt van een andere dokter die aanwezig was toen dokter Cobb de hand van Grubbe onderzocht. 

In 1901 werd de vinding van Grubbe betwist door zijn collega H.P. Pratt, evenals Grubbe lid van de Chicago Electromedical Society. De strijd werd zo hevig dat de sociëteit werd opgeheven. Pas in 1933 kon Grubbe de rechten op de uitvinding definitief claimen, nadat hij een aantal verloren gewaande documenten en brieven aangaande zijn eerste behandeling van Rose Lee had teruggevonden. 

Dokter Emile Grubbe groeide uit tot een wereldautoriteit op het gebied van radiografie. Hij raakte echter zelf ernstig ziek door de overmatige blootstelling aan de ioniserende straling. Om zijn plaats in de historie vast te leggen publiceerde hij in 1949 in detail over zijn werk in "X-Ray Treatment — Its Origin, Birth and Early History" . 

In 1960, vlak voordat hij overleed aan kanker veroorzaakt door ioniserende straling, verklaarde hij dat de straling door televisieapparatuur na verloop van jaren ook zou kunnen leiden tot genetische schade aan het menselijk lichaam.


</doc>
<doc id="848346" url="https://nl.wikipedia.org/wiki?curid=848346" title="Carnaubawas">
Carnaubawas

Carnaubawas is een geelbruine was uit de bladeren van de carnaubapalm ("Copernicia prunifera"), die van nature voorkomt in het noordoosten van Brazilië. De was staat bekend als de koningin van de wassen. De was wordt uit de bladeren verkregen door ze stuk te slaan, de was te raffineren en vervolgens te bleken. Carnaubawas is voor de mens en dieren onverteerbaar en wordt onveranderd weer uitgescheiden.

Carnaubawas bestaat hoofdzakelijk uit esters van vetzuren (80-85%), alifatische alcoholen (10-15%), zuren (3-6%) en koolwaterstoffen (1-3%). Specifiek voor carnaubawas is het gehalte van veresterde diolen (ongeveer 20%), gehydroxyleerde vetzuren (ongeveer 6%) en kaneelzuur (ongeveer 10%). Kaneelzuur is een antioxidant en kan gehydroxyleerd of gemethoxyleerd voorkomen.

Carnaubawas heeft een glanzend uiterlijk en wordt gebruikt in autowas, schoensmeer, ledercreme, drop en winegums, in ander voedsel zoals muisjes, gitaarpoets en vloer- en meubelwas vooral gemengd met bijenwas. Verder wordt het gebruikt als coating van tandzijde en gemengd met kokosolie voor surfboards.

Carnaubawas is een belangrijk ingrediënt in cosmetica, zoals lippenstift, eyeliners, mascara, oogschaduw, foundations, blushers, crèmes en dergelijke. Door het hoge smeltpunt was het jarenlang een noodzakelijk ingrediënt in lippenstift.

In voedingsmiddelen wordt het gebruikt in: glijmiddelen, op gebakken voedingsmiddelen als glanslaag, kauwgom, snoepgoed, consumptie-ijs, vers fruit en sappen, jus, sauzen, verwerkt fruit en sappen, zachte snoep en tic tacs.

Het wordt ook gebruikt in de farmaceutische industrie voor het coaten van tabletten.

In 1890 heeft Charles Tainter patent verkregen op het toepassen van carnaubawas op wasrollen als vervanger van een mengsel van paraffine en bijenwas.




</doc>
<doc id="848424" url="https://nl.wikipedia.org/wiki?curid=848424" title="Telbivudine">
Telbivudine

Telbivudine is een geneeskundig middel voor de behandeling van chronische hepatitis B. Het behoort tot de nucleoside- en nucleotide-analogen: het verstoort het vermogen van het hepatitus B-virus om zich te vermenigvuldigen, doordat het de DNA-synthese in cellen die door het virus zijn geïnfecteerd, blokkeert. Telbivudine is in feite het β-L enantiomeer van het natuurlijk voorkomend thymidine (ook gekend als deoxythymidine).

Het is ontwikkeld door het Amerikaanse Idenix Pharmaceuticals, Inc., dat het in samenwerking met Novartis Europharm Ltd. op de markt brengt (of zal brengen) in geneesmiddelen met de handelsnamen Tyzeka® in de Verenigde Staten en Sebivo® daarbuiten.

Tyzeka verkreeg in oktober 2006 de toelating van de Amerikaanse Food and Drug Administration (FDA). In de Europese Unie bracht de bevoegde commissie binnen het EMEA (European Medicines Agency) op 22 februari 2007 een positieve beoordeling uit van Sebivo. Novartis werd op 26 april 2007 in kennis gesteld dat het Sebivo in de handel mocht brengen (het besluit was gedateerd op 24 april 2007).

Tyzeka is geïndiceerd voor de behandeling van hepatitis B "bij volwassen patiënten met tekenen van virale replicatie of aanhoudende stijgingen van serum aminotransferasen (ALT of AST) of een histologisch actieve ziekte". Het wordt oraal toegediend (tabletten van 600 mg, eenmaal per dag). In klinische proeven bleek telbivudine minstens even efficiënt of beter dan lamivudine en dat het het virus in een vroeg stadium onderdrukt. Nevenverschijnselen van het gebruik van Sebivo waren, naast de gewone zoals hoofdpijn, vermoeidheid en duizeligheid, vooral een verhoging van creatine-kinase in het bloed, en spierpijnen.



</doc>
<doc id="848661" url="https://nl.wikipedia.org/wiki?curid=848661" title="Lichaamsoppervlak">
Lichaamsoppervlak

Het lichaamsoppervlak is het buitenoppervlak van het met huid beklede lichaam.

De kennis van het lichaamsoppervlak van de mens is belangrijk voor de dosering van bepaalde medicijnen zoals cytostatica en andere in de oncologie gebruikte actieve stoffen, evenals voor het inschatten van huidlaesies (brandwonden).

Met behulp van empirische gegevens zijn formules uitgewerkt voor het schatten van het lichaamsoppervlak, op basis van het lichaamsgewicht en de lichaamslengte. 
In de praktijk worden vaak nomogrammen gebruikt.

Voorbeelden: 

De formules van Mosteller en Haycock worden vooral gebruikt voor het berekenen van het lichaamsoppervlak bij kinderen.





</doc>
<doc id="848717" url="https://nl.wikipedia.org/wiki?curid=848717" title="Glomerulaire filtratiesnelheid">
Glomerulaire filtratiesnelheid

De glomerulaire filtratiesnelheid (ook Engels: Glomerular filtration rate, GFR) is het totale volume van voorurine dat in een gedefinieerde tijdseenheid gefilterd wordt door alle glomeruli van beide nieren. Bij mensen met een normale bloeddruk is dat ongeveer 0,12 liter per minuut oftewel ca. 170 liter per dag. Fysiologisch daalt de GFR met de leeftijd, pathologisch bij verschillende nierziektes.

De GFR is de belangrijkste factor voor het inschatten van de nierfunctie. In het ziekenhuis wordt de GFR bepaald door de benaderende bepaling van de kreatinineklaring (zie ook klaring (medisch)).

De klaringswaarde kan worden bepaald door:

Klaring betekent hier de snelheid waarmee de nieren een bepaalde stof per tijdseenheid uit het bloed verwijderen. Ter bepaling van de GFR wordt een substantie als indicator genomen die in het tubulussysteem van de nier niet gesecerneerd of teruggeresorbeerd wordt. Normaliter is het lichaamseigen kreatinine hiervoor geschikt dat in een relatief constante concentratie in het plasma aanwezig is. Nadelen van deze indicator zijn het feit dat zijn concentratie afhankelijk is van de hoeveelheid spiermassa en dat hij in geringe, maar verwaarloosbare mate tubulair gesecerneerd wordt.

Ter bepaling van de glomerulaire filtratiesnelheid wordt urine verzameld gedurende een gedefinieerde periode (in het ziekenhuis: t = 24 uur). Het volume (V) evenals de kreatinineconcentratie van de verzamelde urine worden bepaald. Bovendien wordt de plasmaconcentratie van het kreatinine bepaald uit een bloedproef van de patiënt. De plasmaconcentratie van het kreatinine is gelijk aan de concentratie in het glomerulair filtraat (primaire urine) formula_1.

De berekening baseert zich op de overweging dat de in de glomerulus gefiltreerde hoeveelheid kreatinine gedurende een bepaalde tijd (t) gelijk is aan de hoeveelheid kreatinine, die gedurende deze tijd in de urine wordt uitgescheiden. Dit is slechts het geval indien, zoals boven beschreven, de indicator niet tubulair gesecerneerd of geresorbeerd wordt:

formula_2

Omdat de hoeveelheid (n) niet direct bepaald maar toch berekend kan worden door de in een klinische setting bepaalbare waarden (formula_3)(zie boven), verandert de formule als volgt:

formula_4

Deze formule wordt nu eenvoudig gewijzigd om zo de glomerulaire filtratiesnelheid te berekenen.

formula_5

Soms wordt ook nog het lichaamsoppervlak als corrigerende factor erbij betrokken en resultaat wordt dan nog nauwkeuriger.

De kreatinineklaring en dus de benaderende bepaling van de GFR kan ook worden geschat met behulp van de plasmaconcentratie van het kreatinine, practicabel in de klinische setting gezien een bloedafname voldoende en het verzamelen van urine gedurende 24 uur niet meer nodig is. Deze manier van berekening is echter een schatting met de beneden genoemde formules en zodanig meer geschikt voor de screenende diagnostiek van nierziektes in de eerste lijnsgezondheidszorg.
Een veel gebruikte berekeningsformule is de zogenaamde MDRD("modification of diet in renal disease")-formule op basis van bloedkreatinine, geslacht, leeftijd en ras::
Daarnaast wordt ook de Cockcroft-Gault formule gebruikt. Beide formules staan hier onder vermeld.

a) MDRD-formule, 4-punts (in exponentiële en in logaritmische schrijfwijze)

Met serumkreatinine in μmol/l:

formula_6

Met serumkreatinine in mg/dl:

formula_8
formula_9

"Beperkingen:"
Deze formule is niet geschikt voor schattingen van GFR bij kinderen en wordt tevens beïnvloed door secretie veranderingen door medicatie of dieet.
Tevens is de MDRD formule onvoldoende gevalideerd bij personen met sterk afwijkende spiermassa of onverwachte afwijkingen in de serumalbumine- of ureumconcentraties.

b) Formule van Cockcroft-Gault

Met serumkreatinine in μmol/l:

formula_11

Met serumkreatinine in mg/dl:

formula_14

"Beperkingen:"
Deze formule gaat uit van een normale lichaamsbouw en zou dan ook niet moeten worden toegepast bij overgewicht.
De Cockcroft-Gault formule is ontwikkeld voor de schatting van de kreatinineklaring en niet voor de schatting van de GFR (bij een slechter wordende nierfunctie wordt de waarde onbetrouwbaarder als maat voor de GFR).

Overeenkomstig de aanbeveling van de KDOQI worden de stadia van nierinsufficiëntie ingedeeld als volgt:

Graad / klaring ml / min stadium van nierinsufficiëntie









</doc>
<doc id="848852" url="https://nl.wikipedia.org/wiki?curid=848852" title="Alfonso Petersen Farah">
Alfonso Petersen Farah

Alfonso Petersen Farah (Guadalajara, 2 februari 1961) is een Mexicaans medicus en politicus van de Nationale Actiepartij (PAN).

Petersen is afgestudeerd als internist. Onder Francisco Javier Ramírez Acuña was hij minister van gezondheid van de deelstaat Jalisco. In 2006 werd hij gekozen tot burgemeester van Guadalajara, zijn termijn loopt van 2007 tot 2010.


</doc>
<doc id="848993" url="https://nl.wikipedia.org/wiki?curid=848993" title="Erasmus Darwin">
Erasmus Darwin

Erasmus Darwin (12 december 1731 - 18 april 1802), was de grootvader van Charles Darwin. Erasmus Darwin gaf de eerste theoretische aanzetten voor de latere evolutietheorie van Charles Darwin. Hij was medeoprichter van de Lunar Society.

Hij was op vele wetenschappelijke gebieden actief, zo was hij arts, natuurkundige, weerkundige, botanicus, filosoof, dichter en uitvinder. Hij ontwierp een besturingssysteem voor koetsen, een horizontale windmolen, een scheepslift en voorlopers van de fotokopieermachine en de grammofoon.

Darwin richtte de Lichfield Botanical Society op om het werk van de Zweedse botanicus Carolus Linnaeus uit het Latijn in het Engels te vertalen. Dit project nam zeven jaar in beslag. Het resultaat waren twee publicaties: "A System of Vegetables" tussen 1783 en 1785 en "The Families of Plants" in 1787. In deze publicaties bedacht Darwin veel van de Engelse namen voor planten die in de 21e eeuw nog steeds worden gebruikt worden.

Daarna schreef Darwin "The Loves of the Plants," een lang gedicht dat een populaire weergave van Linnaeus' werken was. Ook schreef Darwin de "Economy of Vegetation". De twee werken werden samen in de "The Botanic Garden" gepubliceerd. 

Darwins belangrijkste wetenschappelijke werk de "Zoonomia" (1794-1796) bevat een systeem van pathologie en een hoofdstuk over 'Generation'. In dit hoofdstuk anticipeerde hij een deel van de standpunten van Jean-Baptiste Lamarck, die de voorbode waren van de moderne evolutietheorie. Erasmus Darwins werken werden gelezen en becommentarieerd door zijn kleinzoon, de wereldberoemde naturalist Charles Darwin. Erasmus Darwin baseerde zijn theorieën op David Hartleys psychologische theorie van het associationisme. De essentie van zijn standpunten komt tot uiting in de volgende passage, die hij opvolgt met de conclusie dat een en dezelfde soort van levend filament de oorzaak van al het organisch leven is geweest:

Erasmus Darwin anticipeerde in de Zoönomia ook op de natuurlijke selectie, vooral bij het schrijven over de "drie grote objecten van verlangen" voor elk organisme: "Lust, honger en veiligheid" Een andere met een opmerkelijke vooruitziende blik geschreven passage in de Zoonomia die betrekking heeft op de natuurlijke selectie zijn Erasmus' gedachten over hoe een soort zichzelf verspreidt. Erasmus' idee dat "de sterkste en meest actieve dieren de soorten zouden moeten voortzetten, die daarop verbeterd zouden worden". waren bijna identiek aan de toekomstige theorie van de survival of the fittest.

Erasmus Darwin was bekend met het vroegere proto-evolutionaire denken van James Burnett, Lord Monboddo. Hij citeerde hem in zijn werk uit 1803 "Temple of Nature."

Erasmus Darwin bood de eerste glimp van zijn theorie van de evolutie indirect in een vraag aan het eind van een lange voetnoot in zijn populaire gedicht "The Loves of the Plants" (1789), dat in de jaren 1790 in verschillende edities opnieuw werd gepubliceerde als "The Botanic Garden". Zijn poëtische concept was om de meeldraden (mannelijke) en de stamper (vrouwelijke) geslachtsorganen als bruid en bruidegom te vermenselijken. In deze strofe over de bloem Curcuma (ook vlas en geelwortel) de "jongeren" zijn de jongere exemplaren onvruchtbaar. Hij besteedde de voetnoot aan andere voorbeelden van geslachtsloze organen in bloemen, insectenkasten en ten slotte associeerde hij dit meer in het algemeen met veel populaire en bekende gevallen van rudimentaire organen (mannelijk tepels, de derde en vierde vleugels van vliegen, etc.)

Darwins laatste lange gedicht, "The Temple of Nature", werd in 1803 postuum gepubliceerd. Het gedicht had oorspronkelijk een andere titel, "The Origin of Society". Het wordt beschouwd als zijn beste poëtische werk. Het concentreert zich op zijn eigen conceptie van evolutie. Het gedicht beschreef de voortgang van het leven van micro-organismen naar de beschaafde samenleving.

Zijn poëzie werd bewonderd door Wordsworth, hoewel Coleridge intens kritisch was. Hij schreef: "I absolutely nauseate Darwin's poem".
In dit werk verwees Darwin vaak naar zijn interesses in de natuurwetenschap, bijvoorbeeld de botanie en stoommachines.

De laatste twee bladzijden van Darwins "A plan for the conduct of female education in boarding schools" (1797) bevatte een boekenlijst, een apologie voor het werk en een advertentie voor "Miss Parkers School". De school waarvoor op de laatste bladzijde werd geadverteerd is degene die hij in Ashbourne, Derbyshire oprichtte voor zijn twee buitenechtelijke kinderen, Susanna en Maria (uit zijn relatie met Mary Parker). 

Darwin betreurde het dat er in zijn tijd in Groot-Brittannië geen goede opleiding voor vrouwen bestond. Bij het organiseren van zijn gedachten baseerde hij zich op de werken van Locke, Rousseau en Genlis. Bij het beschrijven van de ideale opvoeding van meisjes uit de middenklasse stelde Darwin dat liefdesromans ongepast waren en dat zij eenvoudig gekleed moesten zijn. Hij stelde dat jonge vrouwen op scholen moeten worden opgeleid in plaats van thuis privé-onderwijs te krijgen. Op die scholen zouden vakken als fysionomie, lichaamsbeweging, plantkunde, scheikunde, mineralogie en experimentele filosofie moeten worden gegeven. Ook zouden zij vertrouwd moeten raken met kunst en productiebedrijven dit door middel van bezoeken aan plaatsen zoals bijvoorbeeld Coalbrookdale en de pottenbakkerijen van Wedgwood; ook moesten zij met geld leren omgaan en moderne talen leren. Darwins onderwijsfilosofie was van mening dat mannen en vrouwen verschillende, maar complementaire capaciteiten, vaardigheden en interessesferen hadden. In de context van zijn tijd kan Darwins programma als een moderniserende invloed worden gezien.



</doc>
<doc id="849018" url="https://nl.wikipedia.org/wiki?curid=849018" title="Levocetirizine">
Levocetirizine

Levocetirizine (ook: L-cetirizine, in de vorm van levocetirizine dihydrochloride, bekend onder de merknamen Xyzal, Xyzall, Xusal, Xozal en Xazal) is een antihistaminicum van de derde generatie ontwikkeld door het Belgische UCB. Het wordt vaak voorgeschreven bij mensen met hooikoorts. Het maakt weinig tot niet slaperig, een belangrijke bijwerking van vele oudere middelen.

Levocetirizine is in 2001 ontwikkeld op basis van cetirizine (Zyrtec, ook een geneesmiddel van UCB), een antihistaminicum van de tweede generatie. Chemisch gezien is levocetirizine de actieve enantiomeer van cetirizine (cetirizine is een racemisch mengsel bestaande uit levocetirizine en dextrocetirizine). Het geneesmiddel werd op 24 september in Groot-Brittannië toegelaten voor gebruik en op 9 oktober 2001 geregistreerd voor gebruik in Nederland. Levocetirizine is, zoals te verwachten is, op basis van gewicht effectiever dan cetirizine, zo blijkt uit farmacodynamisch onderzoek bij gezonde proefpersonen. Het heeft in de neus en op de huid een tweemaal sterkere werkzaamheid dan cetirizine. Om hetzelfde effect te bereiken is dus de helft minder levocetirizine nodig in vergelijking met cetirizine. Sinds de introductie in 2001 is het marktaandeel levocetirizine sterk gestegen ten koste van cetirizine, zoals te zien is in grafiek 1. Van 710.000 voorschriften cetirizine in 2001 is het aantal voorschriften in 2005 gedaald naar 154.000, terwijl levocetirizine in 2001 nog niet in Nederland werd voorgeschreven en er in 2005 719.000 voorschriften zijn.

Voor de actuele prijs van een Nederlands geneesmiddel: http://www.medicijnkosten.nl/

In België kost het € 11,90 voor 20 tabletten en € 21,75 voor 40 tabletten. Het valt onder vergoedingscategorie Cs (40% terugbetaald). Het remgeld bedraagt bijgevolg respectievelijk € 7,14 of € 13,05.

Levocetirizine wordt gebruikt voor het onderdrukken van de ontstekingssymptomen die aanwezig zijn bij allergische rinitis (hooikoorts) of - acute of chronische - urticaria (netelroos). Het geneesmiddel is in Nederland alleen op voorschrift van een arts beschikbaar. Dit in tegenstelling tot cetirizine dat vrij verkrijgbaar is. De normale dosering bij patiënten vanaf 6 jaar is 5 mg per dag, wat overeenkomt met één tablet of 10 ml drank per dag. Kinderen tussen de 2 en 6 jaar nemen 1,25 mg, dus 2,5 ml drank, tweemaal per dag. Bij kinderen onder de 2 jaar wordt het gebruik van levocetirizine afgeraden. Bij mensen met nierfalen wordt de dosis aangepast.

Sinds 2009 zijn er in Nederland ook generieke geneesmiddelen geregistreerd. De drank is een oplossing van levocetirizine dihydrochloride in water met daarin ook de bewaarmiddelen methylparabeen en propylparabeen. De smaak is verbeterd door het toevoegen van de zoetstof maltitol en de smaakstof 'tutti frutti'.

De meest voorkomende bijwerking bij antihistaminica is slaperigheid of vermoeidheid. Bij levocetirizine is deze bijwerking minder aanwezig, onder andere omdat levocetirizine de bloed-hersenbarrière moeilijk kan passeren. Bij een dubbelblind onderzoek, uitgevoerd onder 1706 mannelijke en vrouwelijke proefpersonen deden zich de onderstaande bijwerkingen voor.

Minder vaak (incidentie tussen de 0,01 en 0,1%) kwamen de bijwerkingen buikpijn en asthenie voor. De methylparahydroxybenzoaat en propylparahydroxybenzoaat in levocetirizinedrank kunnen allergische reacties uitlokken.

Er is geen onderzoek gedaan naar de interacties van levocetirizine. Uit onderzoek dat wel is gedaan, met cetirizine, een racemisch mengsel van dextrocetirizine en levocetirizine bleek dat er geen nadelige interacties met een zevental geneesmiddelen (pseudo-efedrine, cimetidine, ketoconazol, erythromycine, azithromycine, glipizide en diazepam) optraden.

Levocetirizine moet niet worden gebruikt bij overgevoeligheid voor levocetirizine of een van de bestanddelen van het preparaat. Het gebruik van levocetirizine bij kinderen onder de 2 jaar of bij patiënten met ernstig nierfalen wordt ontraden. Het middel gaat over in de moedermelk.

Het middel wordt snel en volledig in het bloed opgenomen. De maximale plasmaconcentratie wordt na 55 minuten bereikt. Het grootste gedeelte (85%) van de stof wordt onveranderd via de urine uitgescheiden, 13% via feces. Na 115 minuten (met een variatie van 38 minuten) is de helft van de bindingen met levocetirizine-moleculen en H1-receptoren vervallen.

Levocetirizine bindt aan de histamine H1-receptoren op de cellen. Hierdoor kan de histamine uit mestcellen niet op deze plek binden. Histamine zorgt voor vasodilitatie en voor het vrijkomen van andere stoffen die een allergische reactie veroorzaken. Doordat histamine niet kan binden zullen de symptomen verminderen.


</doc>
<doc id="849418" url="https://nl.wikipedia.org/wiki?curid=849418" title="Galactosemie">
Galactosemie

Galactosemie is een zeldzame autosomaal recessieve erfelijke suikerstofwisselingsziekte met als oorzaak de afwezigheid van galactose-1-fosfaat uridyltransferase (enzym) waardoor galactose-1-fosfaat niet kan worden omgezet naar glucose-1-fosfaat.
Er spelen ook nog andere factoren een rol:

Het pathogenetisch mechanisme is gelijk aan dat van fenylketonurie, dat wil zeggen er is bij galactosemie ook een opstapeling van een toxische metaboliet in de weefsels nl. galactose-1-fosfaat, maar de opgestapelde metaboliet is veel toxischer dan bij fenylketonurie. Er zijn ook vroegere ziektetekens en er is een aantasting mogelijk van meerdere organen: hersenen, lever, nieren, darmen.

Symptomen treden op in de tweede helft van de eerste levensweek en bestaan uit:

De behandeling behelst een levenslang dieet vrij van lactose (lactose is melksuiker dat onder invloed van lactase splitst in glucose en galactose)


</doc>
<doc id="849798" url="https://nl.wikipedia.org/wiki?curid=849798" title="Poortader">
Poortader

Een poortader is een ader die zuurstofarm bloed van een orgaan naar een ander orgaan (niet het hart) transporteert. Mensen (en de meeste zoogdieren) hebben twee poortaders:

Bij vogels komt nog een derde poortader voor:


</doc>
<doc id="849801" url="https://nl.wikipedia.org/wiki?curid=849801" title="Hypofysepoortader">
Hypofysepoortader

De hypofysepoortaders of venae portales hypophysiales zijn de aders die zuurstofarm maar hormoonrijk bloed van de hypothalamus naar de hypofyse voeren.



</doc>
<doc id="850168" url="https://nl.wikipedia.org/wiki?curid=850168" title="Betsy van der Hoop">
Betsy van der Hoop

Elisabeth Maria Magdalena (Betsy) van der Hoop (Groningen, 6 februari 1807 - Den Haag, 14 maart 1879), lid van de familie Van der Hoop en dochter van Abraham Jan van der Hoop en Arnoldina Aleida Maria Thomassen à Thuessink, trouwde in Groningen op 23 mei 1828 met Guillaume Groen van Prinsterer.

Betsy Groen heeft haar volwassen jaren in Den Haag gewoond en is een van de drijvende krachten van het Réveil geweest. Ze deed veel aan liefdadigheidswerk.
Op 15 april 1831 richtte zij een hofje de Rusthof op naast de R.K. kerk in de Parkstraat, dat bestemd was voor oudere, onbemiddelde vrouwen. Er komt een 'naaischool voor volksmeisjes' bij, die ze samen met Caroline de Clercq-Boissevain oprichtte. 
In 1865 was zij één van de mede-oprichtsters van de diaconessenhuis Bronovo, het huidige ziekenhuis Bronovo. De diaconessen begonnen in de Kazernestaat 30, een pand dat eigendom was van de familie Groen; later komt nummer 28 erbij.

Van 1839 tot 1879 woonden, zoals op twee gevelstenen staat gememoreerd, Betsy en Guillaume Groen van Prinsterer aan de Korte Vijverberg 4, waar nu het Kabinet van de Koning is gevestigd. In 1805 had Groens vader het pand voor 20.000 gulden gekocht van de familie Bentinck. Nadat Betsy Groen in 1879 overleden was, werd het huis verkocht aan Guillaumes nicht Elisabeth Philipse, die er met haar echtgenoot Bonifacius Cornelis de Jonge ging wonen; zij verkocht het twee jaar later aan de staat.

Het graf van Guillaume en Betsy Groen bevindt zich aan het einde van de Scheveningseweg op een duin, vrijwel onzichtbaar achter een klein hek, op de begraafplaats Ter Navolging. Nadat Guillaume er was begraven, werd er in 1884 in de nabijheid van zijn grafkelder in een nis van de bakstenen muur een marmeren grafmonument geplaatst. In 1879 werd ook Betsy Groen in de kelder bijgezet.

In 2001 werd in de Tweede Kamer een borstbeeld van Groen onthuld.



</doc>
<doc id="850283" url="https://nl.wikipedia.org/wiki?curid=850283" title="Paraganglioom">
Paraganglioom

Een paraganglioom is een zeldzame, vaatrijke tumor die ontstaat uit de paraganglia. In het verleden werden paragangliomen ook glomustumoren en chemodectomen genoemd. Vooral de term glomustumoren was verwarrend in verband met de niet aan paragangliomen verwante glomustumoren van Masson-Barré die op de ledematen en vooral onder de nagels voorkomen.

Paragangliomen ontstaan uit paraganglia uit chromaffine-negatieve cellen die deel uitmaken van het (ortho)sympathische deel van het autonome zenuwstelsel. In het hoofd-halsgebied zijn er vier locaties waar een tumor zich kan ontwikkelen (maar ze kunnen ook in de borst- of buikholte voorkomen):


Beide laatste ontstaan in het oor achter het trommelvlies. Vaak is de precieze locatie van oorsprong niet meer te bepalen en dan heeft men het over het glomus jugulotympanicum.

Paraganglia functioneren als een chemoreceptor en registreren de zuurstofspanning in het bloed en zijn verbonden met het ademhalingscentrum in de hersenstam. Tumoren die uit hoofd-hals-paraganglia ontstaan, staan bekend als hoofd-hals-paragangliomen.

Feochromocytomen zijn verwant aan de paragangliomen. Zij ontstaan in het bijniermerg en zijn vaker dan de hoofd-halsparagangliomen hormonaal actief. Grootste verschil, feochromocytomen ontstaan uit paranganglia van chromaffine-positieve cellen die ook weer deel uitmaken van het (Ortho)sympathische deel van het autonome zenuwstelsel.

Beide typen tumoren vertonen in de regel een indolent (geen pijn veroorzakend) gedrag en groeien in het algemeen zeer langzaam. Vanwege de kritische lokalisatie van paragangliomen, dichtbij slagaders en hersenzenuwen kunnen zij echter een aanzienlijke morbiditeit (ziekteverschijnselen) veroorzaken (vnl. hersenzenuwuitval). Bovendien kan in uitzonderingsgevallen snelle groei en uitzaaiing wel degelijk optreden.

Zolang de tumoren niet of traag groeien, geen weefsels in de verdrukking brengen, niets beschadigen, niet tegen bijvoorbeeld de keelamandelen of het trommelvlies aan drukken en niet hormonaal actief zijn, is het mogelijk dat de patiënt er weinig of niets van merkt. Omdat de ontwikkeling van patiënt tot patiënt verschillend verloopt is er ook geen specifiek klachtenpatroon anders dan de zichtbare ontwikkeling van een of meer tumoren in de hals die voor een huisarts eenvoudig eenduidig herkenbaar zouden kunnen zijn.
In de eerste fase dat een patiënt aan de bel gaat trekken is een onjuiste diagnose dan ook eerder regel dan uitzondering.
De klachten kunnen onder andere bestaan uit:
-zichtbaar of voelbaar gezwel(len) in de hals, rond de kaaklijn, langs de halsslagaders, van dicht bij het sleutelbeen tot achter het oor. Deze gezwellen kunnen zeer aanrakingsgevoelig zijn.
-slikklachten
-keelpijn
-hoofdpijn
-duizeligheid
-heesheid
-bloeddrukschommelingen
-ritmische oorsuizingen, hartslag hinderlijk horen
-gehoorvermindering
-geen hoge tonen meer kunnen zingen
-hartritmestoornissen
-gehele of gedeeltelijk doofheid (aan de kant van de tumor)
Voor zover bekend is er geen diepgaande inventarisatie gemaakt van alle met deze tumoren samenhangende klachten.

De ontwikkeling van hoofd-hals-paragangliomen is in meer dan 50% van de gevallen erfelijk bepaald. Afhankelijk van het type van de genetische afwijking kan de overerving een bijzondere eigenschap vertonen: alleen als de erfelijke eigenschap wordt doorgegeven via een mannelijke drager kan bij het nageslacht tumorvorming optreden. Overdracht via een vrouw leidt nooit tot tumorvorming bij haar kinderen maar zij blijven wel drager van de aandoening. Deze geslachtsspecifieke overerving wordt aangeduid als genomische imprinting. Bovendien ontwikkelen patiënten met erfelijke paragangliomen vaak tumoren op meerdere locaties en doorgaans op jongere leeftijd.

Recent zijn via genetisch familieonderzoek de verantwoordelijke mutaties geïdentificeerd die betrokken zijn bij het ontstaan van erfelijke paragangliomen. Het betreft mutaties in genen van complex II (syn: succinaat dehydrogenase; SDH) dat een onderdeel vormt van de intracellulaire ademhalingsketen die zich bevindt in kleine celorganellen: de mitochondria. Vermoedelijk verstoren de mutaties de functie van complex II en daarmee de intracellulaire zuurstof registratie in paraganglion-cellen. 

Welke mechanismen vervolgens verder betrokken zijn in het ontstaan van tumoren is nog onvoldoende bekend, maar er zijn aanwijzingen dat mogelijk een pseudo-registratie van zuurstofgebrek (pseudo-hypoxie) signaalroutes activeert die cellen stimuleren tot celdeling.

Behandeling van hoofd-hals-paragangliomen is in de regel chirurgisch. Dit is in sommige gevallen geen gemakkelijke opgave vanwege de innige relatie van de tumor met bloedvaten en hersenzenuwen en slecht toegankelijke operatiegebieden zoals de schedelbasis. Chirurgische verwijdering kan hierdoor worden gecompliceerd door bloeding of hersenzenuwuitval. Daarnaast is bij erfelijke patiënten regelmatig sprake van meerdere tumoren of is er verhoogd risico op ontwikkeling van nieuwe tumoren, zodat bij deze patiënten soms risico bestaat op dubbelzijdige hersenzenuwuitval (al of niet tgv chirurgische complicaties). Het natuurlijk beloop van hoofd-hals-paragangliomen is daarentegen in veel gevallen mild: de tumoren groeien zeer langzaam en geven lange tijd weinig klachten. Vanwege de complicatie risico’s en het dilemma van multipele tumoren wordt daarom regelmatig een afwachtend beleid gevoerd waarbij periodieke controles plaatsvinden (wait & scan) en alleen wordt besloten tot chirurgie bij toename van klachten of evidente groei (klinisch of radiologisch) van de tumor.



</doc>
<doc id="850289" url="https://nl.wikipedia.org/wiki?curid=850289" title="Paraganglion">
Paraganglion

Een paraganglion (meervoud "paraganglia") is een van de orgaantjes die gegroepeerd zijn rond de lange banen van het autonome zenuwstelsel.


</doc>
<doc id="850513" url="https://nl.wikipedia.org/wiki?curid=850513" title="AMBU-team">
AMBU-team

Een AMBU-team (afkorting van Ambulance-team) is een groep van twee ambulanceverpleegkundigen en twee ambulancechauffeurs die kan worden ingezet als onderdeel van een Geneeskundige Combinatie wanneer de reguliere (spoedeisende) medische hulpverlening bij een groot ongeval of een ramp niet toereikend is. Een AMBU-team werkt onder de verantwoordelijkheid van de Geneeskundige Hulpverlening bij Ongevallen en Rampen (GHOR).

De voornaamste taak van de leden van een AMBU-team is het medisch behandelen van de slachtoffers die geholpen worden door een Geneeskundige Combinatie. Ze worden hierbij logistiek ondersteund door een Snel Inzetbare Groep ter Medische Assistentie (SIGMA-team) welke het Mobiel Medisch Team (MMT) assisteerd waar nodig.

Het doel van de Geneeskundige Combinatie is het redden van levens in een rampgebied door slachtoffers zo veel mogelijk stabiel te maken voordat ze per ambulance vervoerd kunnen worden naar een traumacentrum of de Spoedeisende Eerste Hulp (SEH) van een gewoon ziekenhuis.

De leden zullen in eerste instantie door middel van een snelle triage bepalen welk slachtoffer als eerste (medische) hulp nodig heeft. Aan de hand van de indeling in triageklassen worden de slachtoffers vervolgens gestabiliseerd voor vervoer.

De persoonlijke uitrusting van een AMBU-team bestaat naast een uniform uit een hesje met daarin onder andere een bloeddrukmeter, stethoscoop, pulse-oxymeter om de fysieke toestand van slachtoffers te kunnen beoordelen.

Voor het stabiliseren van slachtoffers maken de leden daarnaast gebruik van de middelen in een "Advanced Life Support"-koffer (ALS-koffer). Het werk wordt waar mogelijk verricht in een "gewondennest", vaak in de vorm van een tent die verzorgd wordt door het SIGMA-team. Om het team naar het ongevals- of rampgebied te brengen heeft men de beschikking over een Mercedes-Benz-bestelwagen met aanhanger. Hierin wordt ook een grote voorraad (schep-)brancards, ALS-koffers en andere hulpmiddelen vervoerd.

AMBU-teams worden ingezet wanneer er door een ongeval of ramp een groot aantal slachtoffers valt dat medische hulpverlening nodig heeft. In principe besluit de Officier van Dienst Geneeskundig over de daadwerkelijke inzet van een Geneeskundige Combinatie (Gnk-C). Als het besluit is genomen dat een Combinatie ingezet zal worden, worden de leden opgeroepen door middel van een P2000 semafoon. De beschikbare leden komen hierop naar een opkomstplaats waar men samen met een SIGMA-team vertrekt richting de ongevalslocatie.

Onderdelen van een Geneeskundige Combinatie kunnen ook zelfstandig worden ingezet; de Mobiel Medisch Teams worden bijvoorbeeld dagelijks ingezet bij grotere ongevallen. Ook een SIGMA-team kan ingezet worden zonder dat de andere onderdelen aanwezig zijn. Een AMBU-team kan echter niet zonder een SIGMA-team worden ingezet. Naast dat het team gebruikmaakt van de middelen van het SIGMA-team is er een veel eenvoudigere manier om de leden van een AMBU-team op een ongevalslocatie beschikbaar te krijgen: het ter plaatse laten gaan van twee ambulances.

Een voorbeeld van een werkelijke inzet van een AMBU-team was tijdens de extreem warme Marathon van Rotterdam op 15 april 2007.

De mensen van het AMBU-team volgen een aanvullende opleiding in medische hulpverlening bij rampen. Daarnaast woont men regelmatig herhalingslessen bij.



</doc>
<doc id="850627" url="https://nl.wikipedia.org/wiki?curid=850627" title="Geneeskundige Combinatie">
Geneeskundige Combinatie

Een Geneeskundige Combinatie (Gnk-C) is een begrip uit de nederlandse hulpverlening. Het is een groep professionele en vrijwillige hulpverleners en hun hulpmiddelen die ingezet kan worden wanneer bij een ramp of groot ongeval de reguliere medische hulpverlening ontoereikend is. Een Geneeskundige Combinatie bestaat in principe uit een Mobiel Medisch Team (MMT), een AMBU-team en een Snel Inzetbare Groep ter Medische Assistentie (SIGMA-team). Een Geneeskundige Combinatie werkt onder de verantwoordelijkheid van de Geneeskundige Hulpverlening bij Ongevallen en Rampen (GHOR) en staat onder aansturing van een Geneeskundig Officier van Dienst. In Nederland waren initieel 49 Gnk-C's actief die vanaf 2008 zijn teruggebracht naar 29. Iedere Veiligheidsregio beschikt over een Geneeskundige Combinatie, waarbij de regio's Zuid-Limburg, Rotterdam-Rijnmond, Midden & West Brabant, Kennemerland en Noord-Oost Gelderland over een extra combinatie beschikken gelet op het risico-profiel van die regio of het grote gebied. Het materiaal van de gedeactiveerde Gnk-C is afgestoten door Domeinen. De Geneeskundige Combinatie is vanaf 4 januari 2016 opgevolgd door het inzetconcept Grootschal;ige Geneeskundige Bijstand (GGB). In de loop van 2016 zijn in de meeste Veiligheidsregio's de Gnk-C's ingenomen en vervangen door het nieuwe materieel.

Een Geneeskundige Combinatie bestaat uit meerdere onderdelen. Het Mobile Medisch Team en de Snel Inzetbare Groep ter Medische Assistentie kunnen ook als zelfstandige eenheid worden ingezet. Zo worden de vier Nederlandse MMT's vrijwel dagelijks per helikopter ingezet bij ernstige ongevallen. SIGMA-teams kunnen zelfstandig worden ingezet wanneer men een groot aantal lichtgewonden verwacht waarbij voor de behandeling de deskundigheid van een verpleegkundige niet vereist is.

Het MMT levert tijdens een ramp een arts die uitgebreide medische handelingen kan verrichten. Een arts mag meer medische handelingen uitvoeren en zwaardere medicijnen toedienen dan ambulanceverpleegkundigen.

Het AMBU-team bestaat uit twee ambulanceverpleegkundigen en twee ambulancechauffeurs. De taak van de leden van dit team is het stabiliseren van de vitale functies van de slachtoffers zodat zij per ambulance vervoerd kunnen worden naar een traumacentrum of regulier ziekenhuis.

Een SIGMA-team bestaat uit speciaal opgeleide vrijwilligers van voornamelijk het Nederlandse Rode Kruis. De taak van het team is de andere onderdelen van de Geneeskundige Combinatie op logistiek en medisch gebied te ondersteunen. De leden van dit team verzorgen waar nodig een gewondennest en zorgen voor voldoende medische hulpmiddelen. Daarnaast voeren zij medische handelingen uit in opdracht van de AMBU-team leden.

De uitrusting van de Geneeskundige Combinatie wordt verzorgd door het SIGMA-team en bestaat in grote lijnen uit een tent waarin een gewondennest kan worden ingericht, verschillende brancards en koffers met medische hulpmiddelen.
Het AMBU- en SIGMA-team en al het materiaal worden vervoerd in twee Mercedes-Benz-bestelwagens met aanhangers. Daarnaast beschikt iedere Combinatie over een haakarmbak met aanvullende voorraad hulpmiddelen.

De uitrusting van de Combinaties wordt door het Ministerie van Binnenlandse Zaken beschikbaar gesteld aan de Geneeskundige Hulpverlening bij Ongevallen en Rampen.

Vanaf het moment van alarmering kost het in principe een uur om de Combinatie ter plaatse inzetbaar te hebben. Binnen dit uur gaan de verschillende leden naar een opkomstlocatie, verplaatsen zij zich naar de ongevals- of ramplocatie en zetten zij waar nodig een gewondennest op. Om deze reden wordt een Geneeskundige Combinatie alleen ingezet als de situatie daar werkelijk om vraagt. Deze inschatting kan door de meldkamer gemaakt worden of door een Geneeskundig Officier van Dienst.

Naast inzetten als gevolg van een ramp of groot ongeval kunnen een Combinatie of onderdelen daarvan "voorwaarde scheppend" worden ingezet. Dit houdt in dat een team stand-by is op de opkomstplaats of in de buurt van een potentiële ongevalslocatie. Een dergelijke inzet vond bijvoorbeeld plaats tijdens de Red Bull Air Race op 12 juni 2005 in Rotterdam.

Zodra een Combinatie daadwerkelijk ingezet wordt, worden de leden van een tweede Combinatie opgeroepen naar de opkomstlocatie om stand-by te zijn wanneer de inzet van één Combinatie onvoldoende blijkt. Zodra de tweede Combinatie uitrukt wordt een derde team opgeroepen enzovoorts.

Jaarlijks worden regelmatig SIGMA-teams daadwerkelijk ingezet. Meestal gaat het om voorwaarde scheppende inzetten en hoeven geen (grote) hoeveelheden slachtoffers te worden behandeld. De inzet van Geneeskundige Combinaties is wel nodig geweest bij bijvoorbeeld de Vuurwerkramp in Enschede op 13 mei 2000, de cafébrand in Volendam tijdens de nacht van 1 januari 2001 en de extreem warme Nijmeegse Vierdaagse in juli 2006.



</doc>
<doc id="850632" url="https://nl.wikipedia.org/wiki?curid=850632" title="Musculus brachioradialis">
Musculus brachioradialis

De musculus brachioradialis of (opper)arm-spaakbeenspier is een spier in de onderarm. Hij behoort tot de groep radiale onderarmspieren. De spier loopt van de laterale zijde van het opperarmbeen naar de kop van het spaakbeen. De spier heeft hierdoor uitsluitend een functie over het ellebooggewricht. Hier veroorzaakt hij flexie, en hij is daarmee een synergist van de musculus biceps brachii en de musculus brachialis. Daarnaast brengt hij de onderarm in een middenstand tussen pro- en supinatie.

Tussen de pees van de musculus brachioradialis en die van de musculus flexor carpi radialis ligt de slagader waaraan de polsslag wordt gemeten.


</doc>
<doc id="850658" url="https://nl.wikipedia.org/wiki?curid=850658" title="Musculus pronator teres">
Musculus pronator teres

De musculus pronator teres is een spier aan de ventrale zijde van de onderarm die zorgt voor het naar binnen draaien (pronatie) van de hand. Het is een tweekoppige spier. Met zijn "caput humerale" ontspringt hij aan de binnenste knobbel van het opperarmbeen, met zijn "caput ulnare" ontspringt hij aan de kop van de ellepijp. Beide koppen hechten vast net boven het midden van het spaakbeen. De m. pronator teres heeft als functie, zoals zijn naam al aanduidt, pronatie van de onderarm samen met de m. pronator quadratus. Tevens helpt hij mee met flexie van de onderarm.

Bij sommige mensen ontbreekt het "caput ulnare".


</doc>
<doc id="850961" url="https://nl.wikipedia.org/wiki?curid=850961" title="Frédérick Leboyer">
Frédérick Leboyer

Frédérick Leboyer (1918) is een Franse gynaecoloog en verloskundige.

Leboyer was lang in een Parijse kliniek werkzaam. Hij is de bedenker van de "zachte geboorte" die ook de Leboyer-Methode wordt genoemd.

Leboyer stelde dat nieuwgeborenen liefdevol en zonder onnodige stress op de wereld gebracht moeten worden. Uit de geborgenheid van het moederlichaam zou het kind langzaam aan de lichamelijke veranderen mogen wennen. Volgens Leboyer horen hierbij de volgende maatregelen:

Leboyer stelt dat de baby’s dan veel minder huilen en schreeuwen, omdat ze zich niet angstig voelen. Of dit allemaal waar is, wordt door sommige artsen betwijfeld. Er zijn geen wetenschappelijke gegevens over het nut van deze methode. Voorstanders vinden dat deze techniek een positieve bijdrage geeft aan de bevalling, zowel voor de moeder als voor het kind. Tegenstanders vinden dat het weinige licht gevaarlijk kan zijn bij de beoordeling van het verloop van de geboorte, en dat het warm bad de ademreflex kan belemmeren.

Leboyer heeft ook de in de Ayurveda verwortelde Indische babymassage in het Westen geïntroduceerd, die om die reden ook "Leboyer-Massage" genoemd wordt.





</doc>
<doc id="851528" url="https://nl.wikipedia.org/wiki?curid=851528" title="Musculus flexor digitorum profundus">
Musculus flexor digitorum profundus

De musculus flexor digitorum profundus of diepe vingerbuiger is een diep gelegen buigspier van de vingers die is aangehecht aan de phalanx distalis (distale vingerkootje). "Musculus" = spier; "flexor" = buiger; "digitorum" = van de vingers; "profundus" = diep. Hij kan het uiteinde (distale) deel van de vingers (de vingerkootjes) buigen. De vier pezen van de spier zijn aangehecht aan de buitenste vingerkootjes.


</doc>
<doc id="851586" url="https://nl.wikipedia.org/wiki?curid=851586" title="Sondra Ray">
Sondra Ray

Sondra Ray (*1941) is een van de Amerikaanse grondleggers op het gebied van rebirthing. De belangrijkste medeontwikkelaar op dit gebied was Leonard Orr. Ze is schrijfster en wordt ook wel gezien als een spiritueel leider.

Ze behaalde haar Bachelor of Science in de verpleegkunde aan de Universiteit van Florida en is opgeleid tot verpleegster in de verloskunde en gynaecologie. Ze behaalde haar Master in Gezondheidswetenschappen en Sociologie van het Gezin aan de Universiteit van Arizona.

In de jaren zestig werkte ze in de ontwikkelingsorganisatie Peace Corps en was gestationeerd in Peru.

Ze verwierf bekendheid door haar seminars in circa zeventig landen vanaf de jaren zeventig op het gebied van rebirthing, Loving Relationships Training (LRT), verjonging en allerlei spirituele filosofieën. Momenteel heeft ze een healingpraktijk in Marina Del Rey (Californië).

Enkele boeken van Sondra Ray:



</doc>
<doc id="851618" url="https://nl.wikipedia.org/wiki?curid=851618" title="George F. Green">
George F. Green

George F. Green was een Amerikaanse tandarts die enkele belangrijke bijdragen heeft gedaan aan de ontwikkeling van de tandartsboor. 

In 1868 presenteerde hij een verbeterde versie van John Greenwood, de persoonlijke tandarts van George Washington. Gebruikte Greenwood nog een boor aangedreven door een spinnewiel, Greens versie was een pneumatische boor die werkte op een pedaalbediende balg. Zijn ervaringen hiermee waren echter niet geweldig te noemen, hij begon met het experimenteren met elektriciteit en in 1875 liet hij de eerste elektrische tandartsboor patenteren, een belangrijke stap voorwaarts voor de tandheelkunde.
De boor werkte wel goed maar het gebruik ervan was nog erg omslachtig. Vlak na de overgang naar de twintigste eeuw, toen ook de meeste tandartspraktijken werden voorzien van elektriciteitbekabeling, kreeg de ontwikkeling van de tandartsboor een nieuwe impuls door de uitvinding van inplugbare, veel kleinere typen.
De door Green gepatenteerde elektrische versie van de tandartsboor kreeg ook een oneigenlijke toepassing als marteltuig gebruikt bij het verhoor van criminelen en krijgsgevangenen. Dit werd later verboden door de Conventies van Genève.


</doc>
<doc id="851887" url="https://nl.wikipedia.org/wiki?curid=851887" title="Alexander Lowen">
Alexander Lowen

Alexander Lowen (New York City, 23 december 1910 - 28 oktober 2008) was een Amerikaanse psychotherapeut en schrijver. Lowen ontwikkelde samen met John Pierrakos een psychotherapie die een link legt tussen het lichaam en de geest met de naam bio-energetica.

Lowen behaalde zijn Bachelor in bedrijfswetenschap aan het City College of New York en werd meester in de rechten via de Brooklyn Law School. Zijn interesse in de verbinding tussen de geest en het lichaam ontwikkelde zich gedurende deze tijd en bracht hem uiteindelijk tot het volgen van een cursus over karakterstructuren van Wilhelm Reich. Na een training om zelf therapeut te worden, vertrok Lowen naar Zwitserland waar hij zijn Master behaalde aan de Universiteit van Genève in 1951.




</doc>
<doc id="851907" url="https://nl.wikipedia.org/wiki?curid=851907" title="John Pierrakos">
John Pierrakos

John C. Pierrakos (8 februari 1921 - 1 februari 2001) is een Amerikaanse psychiater en is één van de grondleggers van de Bio-energetica. Daarnaast was John Pierrakos sinds 1972 getrouwd met Eva Pierrakos en werkte ook mee aan haar visie van het padwerk, een holistische visie op de mens die verbinding legt tussen psychologie en meditatie. Ze runden samen het "Center For the New Man".

Pierrakos was gefascineerd door het onderzoek van Wilhelm Reich en diens nieuwe biologiebeschouwing van de mens, de daaraan gerelateerde aspecten van levensenergie en hoe deze energieën al het bestaan schenen te vormen. Pierrakos herleidde hieruit de vragen: "Wat is deze vormgevende energie?", "wat is in de kern de hartslag van het leven" en "hoe manifesteert dit zich in elk mens?" Deze vragen leiden in nauwe samenwerking met Alexander Lowen tot de ontwikkeling van de lichaamsgerichte psychotherapie in de bio-energetica.

Na de dood van Eva in 1979, richtte John zijn energie opnieuw op het trainen van therapeuten. Uit de concepten van padwerk en bio-energetica ontwikkelde hij de Energetica van de Ziel ("core energetics"). Energetica van de Ziel is geen nieuwe techniek en kent geen parallellen met therapie en meditatie, maar beschrijft en leert een therapeut een groeiend vermogen om de essentie van zichzelf en de ander te erkennen en ermee te werken.

John Pierrakos reisde en werkte tot aan zijn dood, vlak voor zijn 80e verjaardag, om zijn kennis te verbreiden.



</doc>
<doc id="851959" url="https://nl.wikipedia.org/wiki?curid=851959" title="Picobiliphyta">
Picobiliphyta

Picobiliphyta is de naam van een in het jaar 2007 bekend geworden algengroep van eukaryoten die in fotosynthetisch picoplankton voorkomen. Het betreft de kleinste vormen vrij in het water zwevende organismen, tussen 3 en 0,5 µm groot.

Aan het eind van de jaren negentig zou met het Europese project "Picodiv" opgehelderd worden welke organismen in picoplankton voorkomen. Twee jaar lang werden daarvoor monsters genomen uit de Atlantische Oceaan, uit de Middellandse Zee en voor de kust van Schotland, Alaska en Noorwegen. Picobiliphyta werden voornamelijk aangetroffen in de voedselarme gebieden van koude kustelijke zeeën, waar ze tot wel 50 procent bijdragen aan de biomassa.

Wetenschappers onderzochten gensequenties van het gen 18S, aanwezig in alle cellen. De identiteit van nieuwe organismen kan afgeleid worden door een vergelijking te maken van bekende en onbekende gensequenties.

"De gensequenties die in deze algen werden gevonden, konden niet in verband worden gebracht met enige andere bekende groep van organismen", zo legden Klaus Valentin en Linda Medlin uit, coauteurs van de studie en moleculair biologen aan het Alfred-Wegener-Instituut in Bremerhaven.

De nieuwe groep organismen bleek ondanks hun late ontdekking een zeer wijde verspreiding te kennen. Naast de ongewone gensequenties wisten de wetenschappers ook phycobiliproteïnen aan de algen te onttrekken. In bijvoorbeeld rode algen komen deze proteïnen voor als kleurpigmenten. Maar in de pas ontdekte algengroep bevonden de phycobiliproteïnen zich in de plastiden, waar de fotosynthese plaatsvindt. Deze locatie van pigmentproteïnen vormde een nieuwigheid, omdat die bij geen enkele andere algensoort was waargenomen. Het was daardoor duidelijk dat het ging om een onbekende soort algen. Verwijzend naar hun kleine afmetingen en de aanwezigheid van phycobiliproteïnen, noemden de wetenschappers de nieuwe groep Picobiliphyta.




</doc>
<doc id="852073" url="https://nl.wikipedia.org/wiki?curid=852073" title="Toshikatsu Yamamoto">
Toshikatsu Yamamoto

Toshikatsu Yamamoto (Japans: 山元病院, "Yamamoto Toshikatsu") (Nichinan (Miyazaki), 15 december 1929) is een Japanse anesthesist en acupuncturist. Yamamoto verwierf bekendheid vanwege zijn onderzoek op het gebied van de neuroacupunctuur. Hier heeft hij een atlas ontwikkeld van punten op de schedel die ingezet kunnen worden bij de behandeling van bijvoorbeeld chronische pijnen en bepaalde vormen van verlammingen.

Yamamoto promoveerde in 1956 aan de Nippon Medical School in Tokyo. Hij studeerde af op de vakgebieden chirurgie, anesthesie en verloskunde in New York en Keulen. In de jaren 60 ontwikkelde hij de Yamamoto New Scalp Acupuncture (YNSA) die vooral bij pijnziektes en neurologische ziektes ingezet wordt. Yamamoto onderwijst de YNSA ook in Europa, bijvoorbeeld voor verschillende vakgenootschappen voor acupunctuur in onder andere Duitsland en België.




</doc>
<doc id="852121" url="https://nl.wikipedia.org/wiki?curid=852121" title="Hiëronymus David Gaubius">
Hiëronymus David Gaubius

Hiëronymus David Gaubius, eigenlijk Jeroen Gaub (Heidelberg, 1705 - 29 november 1780) was een Duits geneeskundige, scheikundige en vitalist.

Gaubius promoveerde op 24 augustus 1725 op zijn proefschrift met de titel: "Dissertatio, qua idea generalis solidarum corporis humani partiur exhibitur". In die tijd had men grote belangstelling voor zijn onderzoek met betrekking tot het gebied van de psychosomatiek, waarbij hij voor het eerst het wetenschappelijk bewijs leverde dat de geest invloed heeft op het lichaam en ook omgekeerd het lichaam invloed heeft op de geest.

Gaubius werd lector in de scheikunde in 1731 en hoogleraar in de scheikunde en geneeskunde in 1734 in Leiden.





</doc>
<doc id="852175" url="https://nl.wikipedia.org/wiki?curid=852175" title="Gewondennest">
Gewondennest

Een gewondennest (GN) is een van oorsprong militaire term voor een locatie waar slachtoffers van een ramp verzameld worden en medische hulp krijgen. Een gewondennest kan spontaan ontstaan op een plek waar slachtoffers zich na een ongeval (relatief) veilig voelen. De professionele medische hulpverlening zal na aankomst in een rampgebied in overleg met de brandweer en politie één of meerdere gewondennesten opzetten op een veilige locatie. Hierbij wordt bijvoorbeeld rekening gehouden met de aan- en afvoerroutes van ambulances en andere hulpdiensten. Wanneer beschikbaar zal hiervoor bijvoorbeeld een schoolgebouw of sportzaal voor worden gebruikt. 
In Nederland zal bij grotere aantallen slachtoffers die medische hulp nodig hebben een Geneeskundige Combinatie ter plaatse komen om een gewondennest in te richten en de slachtoffers te behandelen zodat zij stabiel per ambulance naar een traumacentrum of ziekenhuis kunnen worden vervoerd. Onderdeel van de uitrusting van de Geneeskundige Combinatie is een opblaasbare "Trell tent" die door een SIGMA-team kan worden opgezet als er geen beschutte ruimte in de directe omgeving beschikbaar is.

Naast de genoemde tent beschikt de Combinatie over brancards om slachtoffers vanuit het rampgebied naar het gewondennest te vervoeren als zij daar zelf niet toe in staat zijn. Het kan ook voorkomen dat de slachtoffers vanaf een aanlandplaats of overnameplaats naar het gewondennest worden gebracht. Dit gebeurt met name wanneer het rampgebied niet veilig is voor hulpverleners zonder speciale persoonlijke beschermingsmiddelen of niet goed te bereiken is doordat er bijvoorbeeld een ongeval op het water is gebeurd. In deze gevallen zorgen andere hulpverleningsdiensten als de brandweer of reddingsbrigade voor het vervoer tot de overname- of aanlandplaats.



</doc>
<doc id="852326" url="https://nl.wikipedia.org/wiki?curid=852326" title="IJzer(III)acetaat">
IJzer(III)acetaat

IJzer(III)acetaat is een zout van azijnzuur en driewaardig ijzer. Het heeft een bruinrode kleur en lost goed op in water. De chemische formule is (CHCOO)Fe. Bij verhitting ontbindt de stof in ijzer(III)oxide, aceton en koolstofdioxide. Verwarmen van een oplossing van ijzer(III)acetaat levert de onoplosbare verbinding ijzer(III)acetaathydroxide (Fe(CHCOO)(OH)).

IJzer(III)acetaat komt overal in de natuur voor, ook in het menselijk lichaam. IJzer(III)acetaat verhoogt het ijzergehalte in ons bloed en is gezond maar een overdosis kan dodelijk zijn. Men heeft ongeveer 0,2 mg per dag nodig. IJzer is een van de sporenelementen die nodig zijn voor zowel dier als plant. Extra inname is niet nodig want normaal gesproken krijg je genoeg ijzer binnen.

IJzer(III)acetaat wordt bereid door ijzervijlsel, waterstofperoxide en azijnzuur met elkaar te verhitten bij 117 °C.
Een andere methode bestaat uit de reactie van ijzer(III)chloride met natriumacetaat.

IJzer(III)acetaat wordt gebruikt als kleurstof en om het ijzergehalte aan te vullen in grond voor planten.


</doc>
<doc id="852397" url="https://nl.wikipedia.org/wiki?curid=852397" title="Similes">
Similes

Similes is een in 1972 gestichte pluralistische Vlaamse familievereniging voor familieleden van personen met een psychische kwetsbaarheid. Ze richt zich naar iedereen die zich op één of andere manier betrokken voelt bij deze thematiek. 

De vereniging streeft ernaar de familieleden van personen met een psychische kwetsbaarheid als belangrijke actor in de zorg te betrekken en (geïnstitutionaliseerd) een plaats te geven.<br> 
Similes verenigt en geeft ondersteuning aan partners, ouders, kinderen, broers en zussen, vrienden en ieder ander die betrokken is bij een psychisch zieke..<br> 

De vereniging met een vzw-statuut: 

Similes heeft een nationaal secretariaat te Heverlee, provinciale verantwoordelijken en veel plaatselijke afdelingen verspreid over Vlaanderen, meestal in de buurt van een psychiatrische kliniek. De vereniging drijft verder op de belangeloze inzet van talrijke vrijwilligers. Het lidmaatschap van de vereniging geeft recht op het driemaandelijks tijdschrift, de halfjaarlijkse programmabrochure en korting op tal van activiteiten.<br>


Er bestaat ook een Franstalige en Brusselse (eveneens Franstalige) Similes-vereniging. Deze staan los van de Vlaamse.



</doc>
<doc id="852560" url="https://nl.wikipedia.org/wiki?curid=852560" title="Traumacentrum">
Traumacentrum

Een traumacentrum is in Nederland een ziekenhuis waar 24 uur per dag bepaalde specialisten, betrokken bij de traumazorg aanwezig of oproepbaar zijn. Hierdoor kunnen patiënten met ernstige letsels altijd deskundig worden geholpen. De capaciteit van de centra is in eerste instantie bedoeld voor patiënten met zeer ernstige letsels waarvoor bij de eerste behandeling specialistische zorg nodig is. Overige slachtoffers worden op de spoedeisende hulpafdelingen van andere ziekenhuizen geholpen.

De eisen voor een traumacentrum zijn dat 24 uur per dag het volgende beschikbaar is:

De meerwaarde van een traumacentrum bestaat uit de extra ervaring en kennis met de meer uitgebreide letsels zoals hersenletsel, bekkenletsel of combinatieletsels (multitrauma of polytrauma genoemd). Door de behandeling van dit soort letsels te centraliseren kunnen betere resultaten worden bereikt (literatuurverwijzing?). Daarnaast hebben traumacentra een rol in het vergaren en verspreiden van kennis op het gebied van traumazorg en spelen ze ook een bijzondere rol bij rampomstandigheden.

In België bestaat er momenteel geen systeem van traumacentra. Patiënten met ernstige verwondingen worden in België opgevangen op de conventionele spoedgevallendiensten.

In Nederland zijn op dit moment elf traumacentra waarbinnen soms meerdere ziekenhuizen samenwerken. Deze elf centra zijn aangewezen door het Ministerie van Volksgezondheid, Welzijn en Sport. 
Ieder academisch ziekenhuis werkt samen in een traumacentrum. 

Traumacentra in Nederland:



</doc>
<doc id="852631" url="https://nl.wikipedia.org/wiki?curid=852631" title="Urinewegstelsel">
Urinewegstelsel

Het urinewegstelsel, ook wel urinestelsel, urinair stelsel of nierstelsel genoemd, bestaat uit de nieren ("renes"), nierbekken ("pyelum") de urineleiders ("ureters"), de urineblaas ("vesica urinae") en de plasbuis ("urethra"). Het produceert urine ("diurese") en kan deze lozen buiten het lichaam. Hierdoor wordt de samenstelling van het bloed constant gehouden.


</doc>
<doc id="852872" url="https://nl.wikipedia.org/wiki?curid=852872" title="Roger Guillemin">
Roger Guillemin

Roger Charles Louis Guillemin (Dijon, 11 januari 1924) is een Frans-Amerikaans endocrinoloog die vooral bekend werd door zijn werk op het gebied van neurohormonen waar hij in 1977 de Nobelprijs voor de geneeskunde voor kreeg. Hij beschreef als eerste de werking van TRH (thyrotropin-releasing hormone) en GnRH (gonadotropin-releasing hormone).

Guillemin werd geboren in Dijon als zoon van de instrumentmaker Raymond Guillemin en Blanche Rigollet Guillemin. Na het voltooien van zijn opleiding aan de Universiteit van Bourgondië behaalde hij in 1949 zijn master aan de Medische Faculteit te Lyon. Hij onderbrak zijn studie gedurende de Tweede Wereldoorlog toen zijn vaderland bezet werd door nazi-Duitsland en hij actief was in het Franse verzet. Zo hielp hij vluchtelingen over het Jura-gebergte te ontsnappen naar het neutrale Zwitseland.

Na zijn studie ging hij naar het Franstalige deel van Canada, om te werken als onderzoekassistent van Hans Selye aan het Instituut van Experimentele Geneeskunde en Chirugie van de Universiteit van Montreal. Na zijn promotie in de fysiologie in 1953 verhuisde Guillemin nog datzelfde jaar naar de Verenigde Staten waar hij zich aansloot bij de afdeling van het Baylor College of Medicine te Houston. In 1965 werd hij Amerikaans staatsburger. 

In 1970 was hij betrokken bij de oprichting van het Salk-instituut in La Jolla waar hij werkzaam was tot aan zijn pensionering in 1989.

Guillemins belangrijkste werk betrof zijn onderzoek naar het endocrien systeem, en dan met name peptidehormonen van de hypothalamus die de afgifte van hormonen door de neurohypofyse controleren. Aanvankelijk werkte hij nauw samen met Schally in de isolatie en identificatie van deze hormonen maar later werden elkaars concurrenten op dit onderzoeksgebied. Al in 1946 had de Engelse fysioloog Geoffrey Harris op grond van experimenten vastgesteld dat de hypothalamus, het onderste deel van de middenhersenen, de werking reguleert van de er vlak onder gelegen hypofyse, de meest veelzijdige hormoonproducerende klier van het menselijk (en zoogdieren) lichaam. Harris postuleerde dat zenuwcellen uit de hypothalamus substanties produceren en aan het bloed afgeven (neurosecretie) die via een poortaderstelsel de hypofysevoorkwab bereiken en daar de hormoonafgifte stimuleren of remmen.

In 1968 slaagde Guillemin en zijn medewerkers erin om het ""thyrotropin-releasing hormone"" (TRH) te isoleren uit hersenweefsel van geslachte schapen. Hij erop kon hij, onafhankelijk van Schally, de structuur ervan te bepalen. Kort daarna isoleerde Guillemin ""gonadotropin-releasing hormone"" (GnRH) en in 1970 een derde hypothalamushormoon die hij somatostatine noemde, een ""growth-hormone-inhibiting hormone"" (GH-IH). Voor dit onderzoek won Guillemin samen met Schally de helft van de Nobelprijs, de andere helft ging naar Rosalyn Sussman Yalow. 


</doc>
<doc id="852882" url="https://nl.wikipedia.org/wiki?curid=852882" title="Andrew Schally">
Andrew Schally

Andrew Victor Schally (Pools: Andrzej Wiktor Schally) (Wilno, 30 november 1926) is een Amerikaans endocrinoloog die bekend werd als medebeschrijver van het neurohormoon GnRH. In 1977 kreeg hij daarvoor de Nobelprijs voor de Geneeskunde.

Schally werd geboren in Wilno, destijds gelegen in de Tweede Poolse Republiek (huidige Vilnius, Lithouwen) als zoon van de generaal-brigadier Kazimierz Piotr Schally en Maria Łącka.

In september 1939 toen Polen werd binnengevallen door nazi-Duitsland wist de familie Schally samen met de Poolse president Ignacy Mościcki en diens gehele kabinet te ontsnappen naar het toen nog neutrale Roemenië waar ze werden geïnterneerd. Via Italië en Frankrijk verhuisde de familie Schally naar het Verenigd Koninkrijk waar hij zijn opleiding volgde. Van 1949 tot 1952 werkte hij aan het National Institute of Medical Research in Londen. In 1952 vertrok hij naar Canada om te studeren aan de McGill-universiteit in Montreal, waar hij in 1957 promoveerde op een onderzoek naar de hormonale factoren bij psychische stoornissen.

Nog datzelfde jaar, 1957, ging hij voor een onderzoekscarrière naar de Verenigde Staten waar hij hoofdzakelijk werkzaam was aan de Baylor-universiteit in Waco en aan de Tulane-universiteit in New Orleans. In 1962 verwierf hij de Amerikaanse nationaliteit en in 1966 werd Schally bij Tulane benoemd tot hoogleraar geneeskunde.

Gedurende zijn vroege onderzoek in Londen en Montreal werkte Schally samen met de latere Nobellaureaten John Cornforth, Archer J.P. Martin en Rodney Porter. Later, toen hij werkzaam was bij de Baylor-universiteit, ging hij tezamen met Guillemin op zoek naar in de hypothalamus geproduceerde stoffen die de werking van de neurohypofyse reguleren, zoals Geoffrey W. Harris al in 1946 op grond van proeven had vastgesteld. Tijdens dit onderzoek maakten ze gebruik van technieken als massaspectrometrie en de door Solomon Berson en Rosalyn Yalow ontwikkelde radioimmunoassay (RIA), die hen in staat stelde om pepidehormonen te isoleren en de structuur ervan te identificeren.

Nadat hij, na conflicten met Guillemin, in 1962 naar New Orleans was gegaan werden ze elkaars concurrenten op dit onderzoeksgebied. Enige maanden na Guillemin publiceerde hij de structuur van ""thyrotropin-releasing hormone"" (TRH). In 1971 maakte hij als eerste de structuur bekend van ""luteinizing hormone-releasing hormone"" (LHRH), een neurohormoon dat hij had geïsoleerd uit de hypothalami van slachtvarkens. Tevens bestudeerde hij de werking ervan, ook op patiënten.

Voor dit werk werd hij in 1975 samen met Guillemin geëerd met de Albert Lasker Award for Basic Medical Research en twee jaar later met de Nobelprijs voor de Fysiologie of Geneeskunde, die hij deelde met Guillemin en Yalow.


</doc>
<doc id="852892" url="https://nl.wikipedia.org/wiki?curid=852892" title="Tomografie">
Tomografie

Onder tomografie wordt verstaan het op non-invasieve wijze maken van een tweedimensionale afbeelding die een doorsnede weergeeft van een driedimensionaal object. Dat object kan een menselijk lichaam, een dier, een plant of een dood voorwerp zijn. Het woord is gevormd uit het Griekse "τόμος" "tomos" (snede) en "γράφω" "grafô" (schrijven).

Vroeger werden tomogrammen gemaakt met een röntgenapparaat waarin zowel de röntgenbron als de gevoelige plaat tijdens de opname zodanig werden bewogen dat alleen een dunne laag (de "tomos") op het denkbeeldige draaipunt van deze bewegingen scherp werd afgebeeld. Tegenwoordig vindt dit proces plaats door elektronisch meerdere opnamen te maken en die te combineren met een computerprogramma. Men spreekt daarom van computertomografie. Het gebruik van een computer maakt het makkelijker om meerdere lagen af te beelden en daaruit een ruimtelijk beeld te construeren ("CT-scan"). De term "CT-scan" slaat dus alleen op de manier waarop de afzonderlijke beelden geïntegreerd worden tot een ruimtelijk beeld, en staat dus los van de gebruikte beeldvormende techniek.

Nevenstaande afbeelding toont het basisprincipe. P is het rechter zijaanzicht van de ruimtelijke figuur aan de linkerkant. S en S zijn twee doorsneden, op verschillende posities. In deze doorsnedes zijn gedeeltes zichtbaar die in het rechter zijaanzicht P aan het zicht onttrokken zijn.

In de geneeskundige diagnostiek kunnen beeldvormende technieken worden gebruikt om op non-invasieve wijze dunne doorsnedes van het lichaam of van een lichaamsdeel te maken. Door deze doorsnedes vanuit zo veel mogelijk verschillende richtingen te maken, kan een computer hiervan een driedimensionaal beeld genereren.

Het basisprincipe van de klassieke röntgentomografie is in 1930 ontwikkeld door de radioloog Alessandro Vallebona in Genua.

Afhankelijk van de gebruikte beeldvormende techniek worden verschillende varianten onderscheiden. In de geneeskunde zijn vooral de volgende tomografische procedés van belang:

Akoestische tomografie wordt gebruikt bij de stabiliteitsanalyse van een boom. De werking ervan is gebaseerd op de snelheid waarmee een geluidsgolf zich voortplant doorheen de stam. In gezond hout is deze constant, maar wanneer de golf door gedegradeerd hout gaat, daalt de snelheid. Deze daling is recht evenredig met de verzwakking in het hout.
De tomograaf bestaat uit 8 tot 12 sondes die rond de stam of rond een tak kunnen geplaatst worden. Via een nagel die door de schors wordt geklopt, heeft de sonde contact met het hout. Elke sonde wordt op zijn beurt geactiveerd en stuurt een geluidssignaal doorheen het hout naar de andere sondes. Op basis van de snelheid van deze signalen tussen de verschillende sondes wordt een tweedimensionaal beeld van de stam berekend. Op dit beeld, het "tomogram", staan de verschillende snelheden weergegeven met fictieve kleuren.

De analyse van dit tomogram laat toe om het aandeel zwak hout te berekenen, evenals de dikte van het resterende sterke hout. Met deze parameters wordt dan de stabiliteit berekend en kan een wetenschappelijk onderbouwde argumentatie geconstrueerd worden voor verdere behandeling van de boom.

Het voordeel van deze techniek is dat hij niet-invasief is en dus vele keren op dezelfde boom kan uitgevoerd worden. Dit in tegenstelling tot invasieve technieken, die de verdediging van de boom doorboren en zo een vrije toegang tot het binnenste van de boom bieden aan verschillende ziektes.

Deze techniek, die oorspronkelijk uit Duitsland komt, wordt bij de zogenaamde Visual tree assessment door enkele boomverzorgers toegepast.



</doc>
<doc id="852944" url="https://nl.wikipedia.org/wiki?curid=852944" title="Henrik Sjögren">
Henrik Sjögren

Henrik Samuel Conrad Sjögren (Köping, 23 juli 1899 - Lund, 17 september 1986) was een Zweeds oogarts die vooral bekend is door het naar hem genoemde syndroom van Sjögren.
Deze ziekte wordt ook als "ziekte van Sjögren" en "morbus Sjögren" omschreven.

Henrik Sjögren moet niet verward worden met Karl Sjögren, de "Sjögren" van het syndroom van Sjögren-Larsson.


</doc>
<doc id="853428" url="https://nl.wikipedia.org/wiki?curid=853428" title="Alexandre Lion">
Alexandre Lion

Alexandre Lion was een Franse arts uit Nice, die actief was op het gebied van neonatologie en in 1891 de couveuse uitvond, bedoeld was als de "intensive care" voor te vroeg geboren baby's. 

Zijn idee was voor een groot deel gebaseerd op een door de Nederlander Cornelius Drebbel gedane uitvinding, de zogenaamde "Athenor", een incubator voor het uitbroeden van eieren. Deze incubator bestond uit een kolengestookte kast waarin hete lucht circuleerde en welke was voorzien van een thermostaat. Bij de uitvoering van Lion werd de lucht gezuiverd door middel van een filter en constant ververst met een ventilator, terwijl de temperatuur automatisch werd geregeld door een thermosstatische regeling. 

Lion zette centra op voor deze couveuses in Nice, Bordeaux, Marseille, Lyon en Parijs. Om de kosten van de apparatuur te dekken werd een bijdrage van 50 centimes gevraagd om de vroeggeboren baby’s in de couveuses te bezichtigen. Van de 185 baby’s die in Nice in de incubator werden verzorgd en waarvan vroeger de levensverwachting heel gering waren, overleefden er 137 door de couveuse. 

De incubator van Lion werd onder de naam "couveuse" voor het eerst in 1897 geïntroduceerd in Londen. In de Verenigde Staten probeerde Dr. Martin Couney de ziekenhuizen ervan te overtuigen om de Lion-techniek ook te gaan toepassen. Aangezien deze ziekenhuizen weinig interesse toonden, ging hij de couveuse demonstreren op tentoonstellingen, beurzen en zelfs in pretparken en ging hij deze zelf ook uitgebreid toepassen. Hij gebruikte de couveuse bij ongeveer 8000 baby’s, waarvan er 7500 in leven bleven. 

De moderne couveuse is tegenwoordig standaard aanwezig in elk ziekenhuis en het principe is nog steeds gelijk aan het origineel van Lion, echter met veel moderne snufjes, zoals instrumenten om de ademhaling en de hartslag te bewaken.

Alexandre Lion was ook een heel inventief op andere gebieden van babyverzorging. Bij baby’s die te zwak waren om te slikken, gebruikte hij een speciaal gevormde lepel, waarmee ze werden gevoed door de neus. Of als een baby borstvoeding kreeg van een "min" gebruikte hij hierbij een buisje dat aan haar tepel was bevestigd.



</doc>
<doc id="853469" url="https://nl.wikipedia.org/wiki?curid=853469" title="Sfincter van Oddi">
Sfincter van Oddi

De sfincter van Oddi is een kringspier rondom de papil van Vater waarmee de hoeveelheid vloeistof vanuit de lever, galblaas en alvleesklier geregeld kan worden. Voedsel in de twaalfvingerige darm brengt een reactie op gang waarmee de galblaas samentrekt en de sfincter van Oddi opent waardoor de zure maaginhoud geneutraliseerd wordt met het basische natriumwaterstofcarbonaat uit de alvleesklier, en gal en enzymen de spijsvertering verder op gang brengen. 

Na gebruik van morfine neemt de druk in de galgangen fors toe door constrictie van de sfincter van Oddi.

De belangrijkste stimulus voor de relaxatie van de sfincter is het hormoon cholecystokinine (CCK). 

Aandoeningen van deze spier worden gecategoriseerd als SOD type I t/m III ("Sphincter of Oddi Disorder").


</doc>
<doc id="853493" url="https://nl.wikipedia.org/wiki?curid=853493" title="Cytotoxische T-cel">
Cytotoxische T-cel

Een cytotoxische T-cel, ook wel T, CTL, CD8+ of killer T cell, behoort tot de subgroep van T-lymfocyten (een type witte bloedcel) en is in staat de dood in gang te zetten van geïnfecteerde somatische cellen of tumorcellen. T zorgt ervoor dat virussen of andere pathogenen worden gedood of onschadelijk gemaakt.

Een cytotoxische T-cel differentieert uit natieve T-cellen (thymocyten) in de thymus, nadat deze worden geactiveerd. Het behoort tot de specifieke immuniteit. De thymocyten zijn oorspronkelijk afkomstig van het beenmerg en verlaten deze onvolwassen. Het merendeel van de thymocyten zijn alfa:beta thymocyten, maar er zijn ook gamma:delta T-cellen. Het verschil tussen beiden is tot op heden niet duidelijk en niet wetenschappelijk verklaard.
Na het differentiëren verlaten de CD8+ T-cellen de thymus om vervolgens rond te circuleren in het bloed en lymfe. De CD8+ T-cel reageert op een infectie door aan de geïnfecteerde menselijke cellen te gaan binden via peptide:MHC klasse I moleculen (zie ook CD4 T-cel) en deze te vernietigen door apoptose. Daartoe moeten dus pathogenen zoals bacteriën en/of virussen een menselijke cel eerst besmetten. Veelal zijn macrofagen en andere niet-specifieke immuunsysteem cellen, zoals neutrofielen het slachtoffer van deze pathogenen en worden deze vernietigd door de CD8 T-cellen.

De cytotoxische T-cellen kunnen geïnfecteerde cellen door direct cel-celcontact vernietigen door middel van cytolyse, met behulp van zogenaamde perforinen.


</doc>
<doc id="853696" url="https://nl.wikipedia.org/wiki?curid=853696" title="Captan">
Captan

Captan (ISO-naam) is een fungicide voor algemeen gebruik. Het behoort tot de chemische familie van de ftaalimiden, zoals ook folpet en captafol. Het wordt veel gebruikt in de fruitteelt. Het werd in 1951 voor het eerst geregistreerd in de Verenigde Staten. Handelsnamen zijn onder andere Merpan, Phytocap, Orthocide, Vondcaptan, of de generische naam Captan. Captan komt ook veel voor in combinaties met andere pesticiden.

Het product is irriterend voor huid en ogen. Herhaald of langdurig contact met de huid kan de huid gevoelig maken. Het is een kankerverwekkende stof bij ratten en muizen, maar de relevantie hiervan voor de mens staat niet vast. Captan is ook giftig voor water- en bodemorganismen.

De Europese Unie heeft captan opgenomen in de lijst van werkzame stoffen. De looptijd hiervoor is van 1 oktober 2007 tot 30 september 2017.

In België is captan toegelaten voor gebruik bij onder andere appel-, peren, kersen- en pruimenbomen; bij kleinfruit zoals aardbeien, druivelaars, frambozen, aalbessen; bij zaaizaden van verschillende groenten en planten; bij sierbomen, tulpen, anemonen en ranonkel.

De structuurformule suggereert dat er ook een structuur kan zijn waarbij de heterocyclische vijfring naar beneden zou kunnen staan. Dit is echter dezelfde verbinding: een halve rotatie om as door het stikstof- en zwavelatoom maakt de moleculen identiek.




</doc>
<doc id="853751" url="https://nl.wikipedia.org/wiki?curid=853751" title="Calciumcyanide">
Calciumcyanide

Calciumcyanide is een anorganische verbinding van calcium die wordt gebruikt om waterstofcyanide (blauwzuur) te maken. In contact met water, vochtige lucht, koolzuurgas, zuren of zouten van zuren wordt het zeer giftige en brandbare waterstofcyanide gevormd. Bij verhitting ontleedt het, waarbij giftige gassen vrijkomen (onder andere waterstofcyanide en stikstofoxiden).

Als voorloper van waterstofcyanide werd calciumcyanide een tijdlang gebruikt als insecticide en rodenticide door middel van gassing met waterstofcyanide, vooral van granen (merknaam: "Cyanogas"). Korrels die voor ongeveer 50% uit calciumcyanide bestonden werden aan de graankorrels toegevoegd en onder invloed van vocht produceerden deze het blauwzuurgas. Een andere manier van toedienen was verstuiven met behulp van een hand- of voetpomp. Omwille van de hoge giftigheid van waterstofcyanide is het gebruik hiervan als gassingsmiddel sedert ca. 1960 verlaten ten voordele van andere stoffen zoals methylbromide (dat inmiddels ook niet meer mag gebruikt worden).

Calciumcyanide is irriterend voor ogen, huid en luchtwegen. De stof kan effecten hebben op de zuurstofstofwisseling van de cel, met als gevolg stuiptrekkingen en bewusteloosheid. Blootstelling kan de dood veroorzaken. Herhaald of langdurig huidcontact kan huidontsteking veroorzaken.



</doc>
<doc id="853752" url="https://nl.wikipedia.org/wiki?curid=853752" title="Borstkankervereniging Nederland">
Borstkankervereniging Nederland

Borstkankervereniging Nederland is een Nederlandse patiëntenorganisatie voor mensen die te maken hebben of hebben gehad met borstkanker. De vereniging is in 1979 opgericht en heeft ongeveer 6.000 leden.

Tot de kernactiviteiten van de Borstkankervereniging Nederland behoort verbetering van de zorg voor borstkankerpatiënten. De vereniging wil patiënten en hun naasten helpen de kwaliteit van zorg en leven te verbeteren door goede informatievoorziening. Ook signaleert de vereniging problemen in de gezondheidszorg waar vrouwen met borstkanker mee te maken (kunnen) krijgen en kaart ze deze aan bij de beslissende instanties.

De vereniging vat haar eigen doelstellingen samen als:

Borstkankervereniging Nederland is opgericht door patiënten die contact en steun zochten in hun ziekteproces. Aanvankelijk gebeurde dit via losse, plaatselijke initiatieven, later werden deze gebundeld in verenigingsvorm. Nu, ruim 35 jaar later, is het lotgenotencontact nog steeds een belangrijke activiteit van Borstkankervereniging Nederland. Daar naast speelt belangenbehartiging een steeds grotere rol.

Er is een landelijk bureau met 13, deels parttime werkende, medewerkers, een directeur, en een bestuur van vrijwilligers dat de eindverantwoordelijkheid draagt voor de vereniging. Besluiten over beleid en toekomstvisie worden genomen tijdens een Algemene Leden Vergadering. Hier kunnen ook nieuwe bestuursleden worden voorgedragen.

In totaal zorgen vrijwilligers dat het werk van de vereniging, verspreid over het land, in alle regio’s wordt gecoördineerd.

De Borstkankervereniging Nederland is een non-profitorganisatie en wordt gefinancierd door KWF Kankerbestrijding, Fonds PGO en Stichting Pink Ribbon en door contributie-inkomsten van leden en sympathisanten. Voorheen heette deze vereniging LCBB en was gesetteld in Dodewaard. In december 2000 verhuisde men naar Utrecht.


</doc>
<doc id="853774" url="https://nl.wikipedia.org/wiki?curid=853774" title="Thymol">
Thymol

Thymol is een organische verbinding met als brutoformule CHO. De zuivere stof komt voor als een aromatische geurende witte kristallijne vaste stof, die goed oplosbaar is in ethanol en di-ethylether. Thymol behoort tot de stofklasse der monoterpenen en kan gezien worden als een derivaat van fenol en p-cymeen. Het is een structuurisomeer van carvacrol.

Thymol kan synthetisch bereid worden door de reactie van metacresol met propeen bij verhoogde druk en temperatuur:

Thymol komt voor in de olie van de echte tijm ("Thymus vulgaris"), waaraan het de karakteristieke geur verleent. De stof kan geïsoleerd worden door een vloeistof-vloeistofextractie en bezit een sterk antiseptische werking. Vanwege die werking werd de olie van de tijmplant reeds in het Oude Egypte gebruikt bij het conserveren van mummies. Verder komt thymol voor in bergamot, bonenkruid, zwarte bes, dille, grapefruit, selderijzaad en zoethout.

Thymol kan gebruikt worden voor de bestrijding van de schadelijke varroamijt bij bijen. Het wordt gebruikt bij boeken die aangetast zijn door schimmel. In een gesloten zak met thymolkristallen worden de schimmelsporen gedood.

Thymol wordt aan halothaan toegevoegd als een conserveermiddel.

In een in 1994 door de vijf belangrijkste sigarettenfabrikanten gepubliceerd rapport blijkt thymol één van de 599 toevoegingen aan sigaretten te zijn. Het wordt gebruikt voor het verbeteren van de geur.

Door hydrogenering van thymol wordt menthol verkregen. Daarnaast zijn de pH-indicatoren thymolblauw, thymolftaleïne en broomthymolblauw structureel afgeleid van thymol.



</doc>
<doc id="853784" url="https://nl.wikipedia.org/wiki?curid=853784" title="Interstitieel">
Interstitieel

Het begrip interstitieel stamt uit het Latijn ("interstitium": onderbreking) en betekent: "tussen de structuren". De term wordt gebruikt in de natuurkunde (vastestoffysica, materiaalkunde) en in de geneeskunde.

In de natuurkunde wordt hiermee bedoeld dat een stof is opgelost in een vaste stof door zich in de lege interstitiële holten tussen de atomen te nestelen. Dit staat in tegenstelling tot substitutie, waarbij de opgeloste stof een roosterplaats inneemt. Voorbeelden zijn:
Om een stof interstitieel op te lossen, moeten de atomen ervan klein zijn ten opzichte van de gastheer. Oplossing gaat ook beter bij hoge temperatuur, omdat de openingen dan groter zijn door uitzetting.

In de geneeskunde wordt met de interstitiële ruimte de ruimte tussen de cellen bedoeld, daar waar lichaamswater of plasma zich bevindt. Met interstitieel weefsel wordt weefsel bedoeld dat tussen ander weefsel gelegen is.



</doc>
<doc id="854160" url="https://nl.wikipedia.org/wiki?curid=854160" title="Enterohepatische cyclus">
Enterohepatische cyclus

De enterohepatische cyclus bestaat uit twee componenten: allereerst worden voedingscontaminanten in de lever gedetoxificieerd door een polaire conjugatie (glutathion, taurine, glycine, enz.)
Deze stoffen worden dan via de gal afgevoerd, en zijn niet meer opneembaar via de darmwand. Hierna kan door toedoen van darmbacteriën in het colon een omgekeerd proces plaatsvinden: de polaire groep wordt enzymaal afgesplitst zodat de toxische component terug kan worden opgenomen in de bloedbaan. Hierdoor wordt 95% van de uitgescheiden gal geresorbeerd en via de poortader naar de lever gebracht zodat het hergebruikt kan worden. Deze cyclus herhaalt zich 6-8 keer per dag.


</doc>
<doc id="854338" url="https://nl.wikipedia.org/wiki?curid=854338" title="Bodega">
Bodega

Een bodega is de Spaanse benaming voor de plaats waar iets opgeslagen kan worden, onder andere een wijnkelder of wijnhuisje.

Het woord heeft in de loop van de tijd echter een bredere begripsomschrijving gekregen. Vaak is een bodega ook een proeflokaal of bar voor wijnen, maar het kan ook een bedrijf zijn dat verschillende gebouwen gebruikt voor de opslag van wijn in magazijnen.

De bodega's van de hoofdplaats van de sherryproductie Jerez de la Frontera in Spanje zijn geen van alle kelders, maar eerder "opslagplaatsen voor wijn". Tegenwoordig wordt het woord "bodega" ook gebruikt als naam voor een cocktailbar op fuiven.
Ook het ruim van een schip, de kofferruimte van een autobus of een magazijn is een "bodega".

Het woord 'bodega' is ontstaan uit het Griekse "apotheka" wat letterlijk 'bergplaats' betekent. Het is dus hetzelfde woord als apotheek, zoals een dokter vanouds zijn voorraadkast noemde, en hetzelfde woord als boutique.


</doc>
<doc id="854990" url="https://nl.wikipedia.org/wiki?curid=854990" title="Miltonmodel">
Miltonmodel

Het Miltonmodel is een onderdeel van Neurolinguïstisch programmeren (NLP) dat zou beschrijven hoe onprecies en "kunstig vaag" taalgebruik kan worden ingezet, met name in een therapeutische (of coachende) setting, om de cliënt in staat te stellen associatief een eigen betekenis, vertrekkend van zijn eigen belevingswereld, toe te voegen. Door de gehanteerde spraakpatronen zou de gesprekspartner overgaan naar een andere stemming die volgens het model het onbewuste opent voor hypnotherapeutische werking.

Het Miltonmodel wordt beschouwd als het omgekeerde van het Metamodel. Het Miltonmodel en het Metamodel vormen de basis van NLP.

Het Metamodel tracht vage taalpatronen specifieker te maken, zoals
bijvoorbeeld semantische "overtredingen", ontbrekende informatie en vervormingen van het wereldmodel. Bij het inzetten van het Miltonmodel, zet de therapeut deze vage taalpatronen juist zelf in. Daarnaast kent het Miltonmodel een serie hypnotische spraakpatronen die indirecte suggesties bevatten. Bijvoorbeeld: ingebedde opdrachten of verzoeken, negatieve opdrachten, citaten, aannames of "gesprekspostulaten" (niet bewijsbare stellingen om bepaalde feiten te kunnen begrijpen).

Het Miltonmodel is begin jaren 70 ontwikkeld door John Grinder en Richard Bandler door middel van wat zij noemden het 'modelleren' van de hypnosetechnieken van de Amerikaanse psychiater en klinisch hypnotherapeut Milton Erickson. Bandler en Grinder verzamelden en analyseerden de taalkundige patronen uit zijn therapieprotocollen en gaven om die reden diens naam aan het model.

Bandler en Grinder ontmoetten Erickson regelmatig en 'modelleerden' zijn aanpak gedurende meerdere maanden. In 1975-1976 publiceerden zij hun eerste editie met een set van patronen, in 1977 gevolgd door een tweede edtitie. Beide edities vormen samen de basis van het model, dat een middel zou zijn "om opzettelijk onprecies taalgebruik te hanteren, waardoor een persoon in staat gesteld wordt klinische problemen effectiever te verhelpen, op een onbewust of somatisch niveau."

Het Miltonmodel is een verzameling van delen en patronen in de spraak die ervoor zouden dienen de gedachtelijn van de ander bij te sturen door "kunstig vaag" te zijn. Hierbij kan gecommuniceerd worden in zogenaamde grotere brokken (een meer algemeen gebruik van taal) en kleinere brokken (meer specifieke taal), waarbij het model stelt dat grotere brokken zorgen voor meer rapport en de kleinere brokken juist tot vermindering van de goede verstandhouding. Bij communicatie in kleinere brokken is er een grotere kans dat de ander van de beleving afgesloten wordt.

Volgens NLP kunnen de patronen van het Miltonmodel gebruikt worden om:

Erickson hield vol dat het niet mogelijk was op een bewuste manier de onderbewuste geest te instrueren, en dat autoritaire suggesties gemakkelijk tot weerstand leiden. Volgens hem reageert het onderbewustzijn op openingen, kansen, metaforen en tegenstellingen. Effectieve hypnotische suggestie zou daarom "kunstig vaag" moeten zijn, ruimte latend voor de ander om de ontbrekende stukken in te vullen met wat hij of zij onderbewust begrijpt - zelfs wanneer men niet bewust begrijpt wat er aan de hand is. Een bekwaam hypnotherapeut dient deze ontbrekende kennis te construeren op een manier die het meest geschikt is voor de cliënt - op een manier die de meeste kans heeft te leiden tot de gewenste verandering.

Het Miltonmodel is opzettelijk vaag en metaforisch en wordt gebruikt om het Metamodel te verzachten en om indirecte suggesties te doen. Een voorbeeld:
Een directe suggestie verklaart vaak louter het doel, terwijl een indirecte suggestie minder autoritair is en ruimte laat voor interpretatie zoals:
Dit tweede voorbeeld past een meer indirecte wijze toe, waarbij zowel het tijdsmoment als het niveau van het zelfvertrouwen vrij vaag blijft. Het zou nog indirecter kunnen, zoals in het volgende voorbeeld:
De keuze, het tijdsmoment en de reacties op het gehele proces zijn onder woorden gebracht. Echter geeft de onprecieze taal de cliënt de mogelijkheid de fijne details zelf in te vullen



</doc>
<doc id="855249" url="https://nl.wikipedia.org/wiki?curid=855249" title="Alprazolam">
Alprazolam

Alprazolam (voorheen vooral bekend onder de merknaam Xanax) is een kort- tot middellangwerkend geneesmiddel, behorend tot de benzodiazepinen. De voornaamste toepassing is bij de behandeling van paniekstoornissen, angststoornissen. Het gebruik ter ondersteuning van de behandeling van depressie is een niet-geregistreerd gebruik.

Het middel is sinds begin 1983 op de internationale markt en sinds 1990 op de Nederlandse markt en werd ontwikkeld door de Amerikaanse medicijnproducent Upjohn (opgegaan in Pfizer). Uit onderzoek in 1976 (Klinische test door Dr. Huy Chouinard) bleek de werkzaamheid bij angststoornissen. Voor zover bekend heeft het geen antidepressieve werking. Toen het medicijn pas op de markt was werd er beweerd dat het minder verslavend was dan oudere benzodiazepinen zoals diazepam en chloordiazepoxide, dit bleek echter niet het geval. Het enige verschil was dat de tolerantie (de tijd dat men meer van een dosering nodig heeft voor hetzelfde effect) iets later optrad dan bij de bekendere benzodiazepinen. Net als bij alle andere benzodiazepinen is de kans op verslaving groot, vooral bij langdurig gebruik van hoge doseringen.

Geneesmiddelen die op het CYP3A4 systeem aangrijpen, verstoren het metabolisme.

Alprazolam is in Nederland en België op recept verkrijgbaar, in de doseringen van 0,25 mg, 0,50 mg, 1 mg en 2 mg. Echter worden buiten Nederland de hogere doseringen van 1 en 2 mg vaker geproduceerd, met name in de Verenigde Staten.

Ruimtelijk model van een alprazolam-molecule:



</doc>
<doc id="855631" url="https://nl.wikipedia.org/wiki?curid=855631" title="Malilluminatie">
Malilluminatie

Het syndroom van malilluminatie is een ziekte die bij de meeste organismen kan optreden en wordt veroorzaakt door een tekort aan zonlicht. De bioloog Dr. John Ott ontdekte malilluminatie toen hij de verschillen tussen kunstlicht en zonlicht onderzocht. Zonlicht kent een veel breder lichtspectrum dan kunstlicht. Bij blootstelling aan het beperkte kunstlichtspectrum bleken planten groeiafwijkingen te vertonen.

Bij de mens kan leiden tot symptomen die vergelijkbaar zijn met de gevolgen van een winterdepressie. Lichttherapie met speciale lampen (die het volle spectrum uitstralen) kan de klachten helpen verminderen.


</doc>
<doc id="855804" url="https://nl.wikipedia.org/wiki?curid=855804" title="Borstprothese">
Borstprothese

Vrouwen die door borstkanker een borstsparende operatie of borstamputatie hebben ondergaan kunnen na verloop van tijd (ongeveer 3 maanden) een borstprothese gaan dragen. Borstprotheses zijn er in verschillende kleuren, vormen, gewichten en grootte.

Er zijn vrouwen die het niet prettig vinden om een prothese te dragen en sommige kiezen er dan voor om geen prothese te dragen.

Ook zijn er vrouwen die direct of na verloop van tijd kiezen voor borstreconstructie. Ook hier zijn er verschillende mogelijkheden:



</doc>
<doc id="855920" url="https://nl.wikipedia.org/wiki?curid=855920" title="Koper(II)acetaat">
Koper(II)acetaat

Koper(II)acetaat of koper(II)ethanoaat is een koperzout van azijnzuur, met als brutoformule (CHCOO)Cu. De stof komt voor als donkerblauwe hygroscopische kristallen, die matig tot goed oplosbaar zijn in water.

Koper(II)acetaat komt in de natuur voor als het zeer zeldzame mineraal hoganiet.

Koper(II)acetaat kan eenvoudig bereid worden door koper met azijnzuur te laten reageren, onder toevoeging van waterstofperoxide. Het zou ook zonder toevoeging van waterstofperoxide bereid kunnen worden, maar in dat geval zou de reactie zeer lang duren (enkele maanden). Dit vanwege het feit dat het zwakke azijnzuur niet in staat is om koper in oplossing te brengen: daarvoor is een sterke oxidator nodig.

Koper(II)acetaat ontleedt bij hoge temperaturen tot onder andere koper(II)oxide. Wanneer het uit een waterige oplossing omgekristalliseerd wordt, ontstaat het monohydraat. Dit monohydraat lost goed op in water en ethanol. Bij verhitting tot 100°C worden de watervrije kristallen verkregen.

Oplossingen van koper(II)acetaat zijn heel zwak basisch door aanwezigheid van het acetaat-ion.

Koper(II)acetaat wordt hoofdzakelijk gebruikt als kleurstof. Daarnaast wordt het soms in vuurwerk toegepast om de vlam te kleuren.

Koper(II)acetaat is schadelijk voor de gezondheid en kan irritatie aan de huid, ogen en de luchtwegen veroorzaken. Bij inslikken ontstaat kans op misselijkheid, braken en diarree.



</doc>
<doc id="855995" url="https://nl.wikipedia.org/wiki?curid=855995" title="Koper(II)carbonaat">
Koper(II)carbonaat

Koper(II)carbonaat (CuCO) is een zout van tweewaardig koper en koolzuur. Het gedraagt zich in water als een zwakke base.

Koper(II)carbonaat wordt onder meer gebruikt als pigment in verf en cosmetica (hoewel de stof giftig voor mensen kan zijn). De kleur varieert van felblauw tot groen. Koper(II)carbonaat komt in de natuur voor als de mineralen malachiet en azuriet.

Synthetisch koper(II)carbonaat wordt bereid door middel van een neerslagreactie van een koperzout en een oplosbaar carbonaat zoals natriumcarbonaat (soda). Koper(II)carbonaat gaat gemakkelijk een zuur-base reactie aan, en vormt daarbij CO en vrije Cu ionen en vormt dan een zout samen met het zuurrest-ion.


</doc>
<doc id="856230" url="https://nl.wikipedia.org/wiki?curid=856230" title="Hans Feriz">
Hans Feriz

Hans Feriz (Wenen, 23 augustus 1895 - Montreux, 31 augustus 1970) was een Oostenrijkse arts en amateurarcheoloog.

Feriz studeerde medicijnen in Wenen maar aangezien hij in Oostenrijk na de Eerste Wereldoorlog geen baan kon vinden, vestigde hij zich in Nederland. Aanvankelijk werkte hij als assistent en docent in de pathologische anatomie aan de Universiteit van Amsterdam, later had hij in Amsterdam een huisartsenpraktijk. Hij verkeerde in literaire kringen. J. Slauerhoff was een studiegenoot en vriend van hem en die bracht hem in contact met andere schrijvers zoals Simon Vestdijk, Hendrik Marsman en E. du Perron.

Tijdens zijn lange universitaire vakanties werkte Feriz als scheepsarts en leerde zo grote delen van de wereld kennen. In 1947 - hij was toen 52 jaar - bracht hij voor het eerst een bezoek aan Peru. Dat zou zijn leven veranderen. Hij was al jaren geïnteresseerd in de oude culturen van Amerika, maar in Peru kon hij zijn eerste eigen archeologische opgravingen doen. Hij haalde beschilderd aardewerk van de ongeveer 1200 jaar oude Mochica-cultuur tevoorschijn. Later vond hij in het zuiden van het land kruiken en weefselfragmenten uit andere historische stijlperioden. Feriz werd een autoriteit op het gebied van de Midden- en Zuid-Amerikaanse archeologie. Samen met anderen ontdekte hij in Panama een geheel nieuwe cultuur: Tabasará (ca. 300 v.C. - 300 n.C.).

Na elke wetenschappelijke reis gaf Feriz een groot deel van zijn schatten in bruikleen aan het Amsterdamse Tropenmuseum. In 1955 trad hij in dienst bij het Tropenmuseum als honorair wetenschappelijk medewerker voor de Amerikaanse archeologie. In die functie vertegenwoordigde hij het museum op tal van internationale congressen, onder andere het invloedrijke Amerikanisten-congres te Mexico-Stad in 1962.
In 1969 zette Feriz zijn bruiklenen aan het museum om in schenkingen. De collectie werd daardoor verrijkt met 1.400 objecten uit Mexico, Costa Rica, Panama, Ecuador, Colombia en Peru. Veel voorwerpen uit deze collectie zijn van een sublieme kwaliteit en staan dan ook permanent geëxposeerd.





</doc>
<doc id="857077" url="https://nl.wikipedia.org/wiki?curid=857077" title="Paramedicus">
Paramedicus

Een paramedicus (meervoud: paramedici) is iemand die voor zijn beroep medische behandelingen doet, maar geen arts of tandarts is. De paramedicus voert een taak uit naast de geneeskundige (medicus), en meestal onder zijn toezicht. Paramedicus is op zichzelf geen erkend begrip of functie en houdt dan ook geen bevoegdheid in. 

Opleidingen voor een paramedisch beroep zijn er op verschillende niveaus. Voor bepaalde paramedici zijn er aan universiteiten opleidingen op masterniveau.

Een aantal paramedische beroepen valt, in Nederland, onder artikel 34 van de Wet op de beroepen in de individuele gezondheidszorg. Andere zijn privaatrechtelijk geregistreerd door de Stichting KwaliteitsRegister Paramedische Beroepen.



</doc>
<doc id="857495" url="https://nl.wikipedia.org/wiki?curid=857495" title="Drinkgelag">
Drinkgelag

Een drinkgelag, drinkpartij of bacchanaal is een samenkomst van meerdere personen die gepaard gaat met een grote of overmatige alcoholconsumptie. Vaak leidt dit tot alcoholmisbruik.

Bij de Grieken werd het drinkgelag of symposion (συμπόσιον, „gemeenschappelijk drinken“) begonnen na het eigenlijk feestmaal. Er waren enkel mannen bij aanwezig. Er waren regels voor het aantal te drinken bekers. Wie het meeste dronk en desondanks wakker bleef, kon een taart winnen.
Volgens sommigen waren de Griekse drinkpartijen niet op dronkenschap gericht. Zie hiervoor ook symposion. De Grieken hadden de gewoonte om hun wijn met water te vermengen. Het drinken van onversneden wijn werd afgekeurd.

Perzen hadden het gebruik om over een besluit tweemaal te vergaderen. Eenmaal dronken en eenmaal nuchter. De in dronkenschap genomen besluiten en gerezen bezwaren konden in nuchtere toestand worden herzien.

In het antieke Rome kwamen de drinkgelagen pas op toen men de Griekse gewoonten ging overnemen. Er waren ook vrouwen aanwezig. Een bijzondere gewoonte was het "ad numerum bibere" waarbij men bijvoorbeeld zoveel bekers dronk als de naam van het feestvarken letters had of als het aantal levensjaren dat men hem wenste.
Voorts werd er collectief veel gedronken bij de Bacchanalia.

Van de Germanen is ook informatie over drinkgelagen overgeleverd. Ook in de religieuze voorstellingen van het Walhalla komen ze terug. Daarbij bestaat de zaligheid van het Walhalla in deelname aan de goddelijke drinkgelagen.

Venantius Fortunatus beschrijft drinkgelagen in de middeleeuwen, waarbij je blij mocht zijn als je ze overleefde. Aan het hof van August II van Polen werden de Poolse kavaliers uitgedaagd om hun standsgenoten letterlijk onder de tafel te drinken. Ook de studentendrinkgelagen waren bekend.

Tegenwoordig zijn rituele drinkgelagen naar aanleiding van een feest minder gebruikelijk dan vroeger. Het gebeurt nog wel in het studentenleven. Een georganiseerd drinkgelag onder studenten wordt cantus of liederentafel genoemd.

Er zijn wel verschillende samenkomsten waarbij veel wordt gedronken.

Bij een "all-you-can-drink-party" of "flatrateparty" geldt in het algemeen een hoge toegangsprijs en een lage prijs per consumptie. Soms zijn consumpties zelfs geheel gratis. Het assortiment dranken is beperkt. In het algemeen is er sprake van een grote alcoholconsumptie.

Drankspelletjes zijn varianten op 'gewone' spellen waarbij de verliezer of vaak juist de winnaar ad fundum een glas moet drinken. Meestal zijn er nog allerlei aanvullende regels die bij overtreden eveneens worden bestraft met strafdrinken.

De term "comazuipen" (in het Engels "binge drinking" genoemd) wordt gebruikt voor het gemeenschappelijk overmatig drinken van jongeren, soms ook minderjarigen. Hierbij wordt meestal gebruikgemaakt van sterke dranken zoals wodka, tequila en whisky. Maar het is ook mogelijk te comazuipen met lichtere drankjes als de Bacardi Breezer. Het comazuipen leidt frequent tot bewusteloosheid en ziekenhuisopnames en kan gezien worden als een vorm van alcoholmisbruik.

Deze term comazuipen is afgeleid van het in Duitsland als "Komasaufen" betitelde drankmisbruik onder jongeren. De toestand van bewusteloosheid die dit gedrag tot gevolg heeft is echter niet hetzelfde als een coma ofwel diepe bewusteloosheid.

In Nederland worden sinds 2007 de ziekenhuisopnames in verband met comazuipen geregistreerd.

Het aantal jongeren die met een alcoholvergiftiging in het ziekenhuis moest worden opgenomen laat een sterke stijging zien. Dit zijn alleen jongeren die zijn behandeld door een kinderarts. Het daadwerkelijke aantal is daardoor hoger omdat jongeren die buiten het ziekenhuis door een huisarts worden behandeld of in het ziekenhuis door een reguliere arts niet worden meegeteld. Degene die worden opgenomen zijn een afspiegeling van de gemiddelde Nederlandse jeugd. Het zijn ongeveer evenveel jongens als meisjes, in leeftijd variërend van 12 tot en met 17 jaar; de gemiddelde leeftijd is iets ouder dan 15 jaar. Het alcoholpromillage van de opgenomen jongeren is gemiddeld 1,8. Bij 15-jarigen en ouder kan dit niveau worden bereikt na het drinken van 10 glazen of meer in korte tijd. De meeste jongeren in het ziekenhuis zijn gemiddeld 3 uur buiten bewustzijn met uitschieters tot 48 uur en circa 10% van de jongeren wordt op de Intensieve zorgafdeling behandeld. Van de Nederlandse jongeren die zichzelf in comadrinken doet 36% dat met behulp van sterkedrank en 12% met bier.

In 2011 nam het aantal comazuipers verder toe met 12%. De gemiddelde leeftijd daalde van 15,6 jaar in 2010 naar 15,3 jaar en de jongste comazuiper was 10 jaar. Gemiddeld waren de jongeren 3,27 uur buiten bewustzijn, een uur langer dan in 2007, toen voor het eerst landelijk gegevens werden verzameld. Noord-Holland staat van de provincies bovenaan met bijna een derde van alle opnames, gevolgd door Zuid-Holland met 17,7%. De meeste kinderen komen uit autochtone tweeoudergezinnen. Circa 40% zat op het vmbo, 23% op de havo en 19% op het vwo.

In 2014 belandden er 783 jongeren in het ziekenhuis met een alcoholvergiftiging. De ingezette trend is hiermee gekeerd, want in 2012 daalde het aantal alcoholvergiftigingen onder jongeren voor het eerst. In 2014 werd de minimumleeftijd voor alcoholconsumptie verhoogd van 16 jaar naar 18 jaar. De stijging in 2014 werd vooral veroorzaakt door dertien- en veertienjarigen en verder nam het aandeel van de meisjes toe. In 2015 nam het aantal met 19% zeer sterk toe en het aantal jongeren dat na opname een ernstige alcoholvergiftiging bleek te hebben zelfs met 27%.


</doc>
<doc id="857541" url="https://nl.wikipedia.org/wiki?curid=857541" title="Paul Hermann (botanicus)">
Paul Hermann (botanicus)

Paul Hermann (Halle, 30 juni 1646 – Leiden, 29 januari 1695) was een Duitse medicus en plantenverzamelaar.

Hij zeilde in 1672 voor de Vereenigde Oostindische Compagnie naar Ceylon, het huidige Sri Lanka, en zou daar de werknemers genezen van dysenterie, malaria en pokken. Hij verzamelde er echter ook planten voor Europese contacten, zoals voor Johannes Burman (1707–1779), de Nederlandse hoogleraar in de plantkunde die met Carolus Linnaeus correspondeerde. In 1677 keerde Hermann terug naar Nederland, en in 1679 en aanvaardde hij een professorschap aan de Universiteit van Leiden, waar hij de laatste vijftien jaar van zijn leven de beroemde Hortus botanicus Leiden leidde. In 1717 werd zijn Herbarium als "Musaeum Zeylanicum" geopend. Linné verwees in zijn "Flora Zeylanica" (1747) op Hermanns vondsten.

Hermanns boek "Paradisus Batavus" werd drie jaar na de dood van Hermann uitgegeven door de cartograaf en drukker Pieter van der Aa. In dit boek werd voor het eerst de kweekmethode van een orchidee ("Brassavola nodosa") uitgelegd. Het verhaal wil dat de Duitse botanicus Heinrich Gustav Reichenbach vervolgens het orchideeëngeslacht "Aa" vernoemde naar Van der Aa omdat deze het boek van Hermann had uitgegeven. Deze toeschrijving staat echter ter discussie. Reichenbach kan dit geslacht evengoed "Aa" hebben genoemd opdat het steeds bovenaan zou staan op alfabetische lijsten.


</doc>
<doc id="857549" url="https://nl.wikipedia.org/wiki?curid=857549" title="Johannes Burman">
Johannes Burman

Johannes Burman (Amsterdam, 26 april 1706 - aldaar, 20 januari 1779) was een Nederlandse arts en botanicus en werkte in de Hortus Botanicus Amsterdam. 

Hij studeerde medicijnen in Leiden bij Boerhaave en promoveerde op lymfevaten, maar werd hoogleraar in de plantkunde in Amsterdam. Hij was bevriend met Carolus Linnaeus waar hij mee correspondeerde. Linnaeus werd uitgenodigd en zocht hem op in zijn huis aan de Keizersgracht 686. Burman had een omvangrijke bibliotheek en herbarium en specialiseerde zich op de plantenwereld van Ceylon, Ambon en de Kaapkolonie. 

Burman beschikte over een buitenhuis met tuin in de Diemermeer. Hij was goed bevriend met George Clifford, en introduceerde Linnaeus op de Hartekamp. Linnaeus besloot in te gaan op het voorstel daar te werken en Burman werd tevreden gesteld met een zeldzaam boek uit de bibliotheek van Clifford. Linnaeus heeft later de plantenfamilie Burmanniaceae en het geslacht Burmannia naar Johannes Burman vernoemd.

Burman publiceerde onder andere:

Zijn zoon Nicolaas Laurens Burman was eveneens botanicus en studeerde bij Linnaeus aan de universiteit van Uppsala.


</doc>
<doc id="857773" url="https://nl.wikipedia.org/wiki?curid=857773" title="Rode Kruis Ziekenhuis (Beverwijk)">
Rode Kruis Ziekenhuis (Beverwijk)

Rode Kruis Ziekenhuis is een algemeen ziekenhuis in Beverwijk voor de regio Kennemerland. Het ziekenhuis staat vooral bekend om het Brandwondencentrum.

Het ziekenhuis is in 1927 opgericht door het Rode Kruis en had toen 29 bedden (uitbreidbaar naar 45), een polikliniek, een afdeling voor chirurgie, een laboratorium en een vertrek voor hoogtezonbehandelingen. In 1965 werd het ziekenhuis formeel losgemaakt van het Rode Kruis. De naam bleef echter ongewijzigd.

In het RKZ werden regelmatig slachtoffers opgenomen van ongevallen bij de nabijgelegen Hoogovens, vaak met ernstige verbrandingen. In 1968 pleitte R.P. Hermans, chirurg in het ziekenhuis, voor de instelling van gespecialiseerde brandwondencentra in Nederland. Enkele jaren later, in 1971, werd de Nederlandse Brandwondenstichting opgericht en in het RKZ kwam in 1974 het eerste Nederlandse brandwondencentrum. In 1988 fuseerde het Rode Kruis Ziekenhuis met het in Heemskerk gelegen Sint-Jozef Ziekenhuis. De faciliteiten werden geconcentreerd in Beverwijk, al bleef in Heemskerk nog een buitenpolikliniek van het ziekenhuis.



</doc>
<doc id="857800" url="https://nl.wikipedia.org/wiki?curid=857800" title="Wilhelmina Ziekenhuis Assen">
Wilhelmina Ziekenhuis Assen

Het Wilhelmina Ziekenhuis Assen is een ziekenhuis in de Nederlandse stad Assen.

De oorsprong van het ziekenhuis ligt aan de Oosterhoutstraat in Assen, waar in 1907 de eerste steen werd gelegd door Koningin Wilhelmina van het naar haar genoemde Wilhelminaziekenhuis. Omdat de ruimte ter plekke na bijna honderd jaar te klein werd, werd uitgeweken naar een andere locatie. Het psychiatrisch ziekenhuis op het voormalig landgoed Port Natal werd aangekocht en vervangen door een nieuw ziekenhuis ontworpen door architect A. Tuns. Het gebouw werd in 1990 geopend.

Tegenwoordig (2010) heeft het ziekenhuis 300 bedden en 1200 medewerkers. Het behoort daarmee tot de kleinere ziekenhuizen in Nederland. Aan de Borgstee in Assen werd in 2009 het Medisch Centrum Wilhelmina (MCW) geopend, waarin een bekkenbodemkliniek, een fertiliteitskliniek, een seksuologiekliniek en een obesitaskliniek zijn ondergebracht.




</doc>
<doc id="858300" url="https://nl.wikipedia.org/wiki?curid=858300" title="Ingang Oost">
Ingang Oost

Ingang Oost was een televisieprogramma op de Nederlandse publieke omroep Evangelische Omroep, het programma werd sinds 15 mei 2003 uitgezonden. In dit televisieprogramma werd meegekeken op de afdeling spoedeisende hulp in het ziekenhuis.

"Ingang Oost" volgde met de camera de slachtoffers op de afdeling en de medewerkers van de afdeling spoedeisende hulp.


</doc>
<doc id="858339" url="https://nl.wikipedia.org/wiki?curid=858339" title="Cytokinine">
Cytokinine

Cytokinines zijn een groep celdelingshormonen bij planten, maar zijn ook van invloed op de celgroei en celdifferentiatie. Ze worden in de worteltoppen gevormd. Cytokinines bevorderen de groei van de zijscheuten en dus de doorbreking van de apicale dominantie. Voorts gaan deze hormonen de veroudering van de plant tegen. Omdat ze alleen in de wortel worden geproduceerd, veroudert een afgesneden plantendeel voortijdig.

Enkele voorbeelden van cytokinines:

De biosynthese van cytokinines gaat uit van isopentenylpyrofosfaat en ATP of ADP onder invloed van cytokininesynthase of isopentenyltransferase. Hierbij wordt de transfer van de isopentenylgroep van isopentenylpyrofosfaat naar de aminogroep van ATP of ADP bewerkstelligd tot vorming van isopentenyladenosinemonofosfaat, wat een voorloper is van onder andere zeatine.



</doc>
<doc id="858604" url="https://nl.wikipedia.org/wiki?curid=858604" title="Huisstofmijtallergie">
Huisstofmijtallergie

Huisstofmijtallergie is een allergie voor de uitwerpselen en vervellingshuidjes van de huisstofmijt. De huisstofmijt zelf veroorzaakt meestal geen klachten. De huisstofmijt-allergenen komen het meest voor in stofdeeltjes van huisstof, tapijten, beddengoed, meubelbekleding en gordijnen. Deze stofdeeltjes zweven ook in de lucht, vooral in huizen/gebouwen waar slecht wordt schoongemaakt, weinig gelucht wordt en waar veel mensen en/of dieren leven. In vrijwel ieder huis komt de huisstofmijt (en dus ook het bijbehorende allergeen) voor. Voor huisstofmijtallergie-patiënten is het daarom noodzakelijk hun huis op de juiste manier te saneren, waardoor het allergeen zo min mogelijk door de lucht wordt verspreid en zo min mogelijk wordt ingeademd.

Huisstofmijtallergie is een reactie van het afweersysteem, bij personen met een huisstofmijtallergie reageert het afweersysteem ook op onschuldige stoffen zoals mijtuitwerpselen (zie ook: allergie). Sommige personen zijn soms ook allergisch voor de ontlasting van andere geleedpotige dieren of insecten zoals kakkerlakken of wandelende takken. Huisstofmijtallergie kan ook samengaan met andere luchtwegaandoeningen zoals astma of chronische bronchitis.

Zoals met de meeste allergieën wordt ook huisstofmijtallergie doorgaans langzaam opgebouwd. Meestal manifesteert de allergie zich tussen het 8e en 25e jaar. De klachten worden minder naarmate men ouder wordt, meestal zijn de klachten na het 40e jaar een stuk minder, en zijn na het 55e jaar 'genezen'. Het komt zelden voor dat de allergie opkomt bij iemand ouder dan 50 jaar.

Huisstofmijtallergie is in de meeste gevallen te bestrijden met medicijnen zoals een antihistaminicum en/of door desensibilisatie.

Huisstofmijtallergie-patiënten hebben bij inademing van het allergeen last van één of meerdere klachten:

De klachten zijn vaak vooral 's ochtends na het opstaan. Dit komt doordat huisstofmijten vooral graag in bedden leven en veel allergenen in het beddenmatras produceren. In de slaap worden daardoor ook veel allergenen ingeademd.



</doc>
<doc id="859123" url="https://nl.wikipedia.org/wiki?curid=859123" title="Hendrik Bijlmer">
Hendrik Bijlmer

Hendricus Johannes Tobias Bijlmer (Amsterdam, 18 juni 1890 – Amsterdam, 10 januari 1959) was een Nederlands arts, fysisch antropoloog en Nieuw-Guinea specialist.

De medicus Bijlmer, in Amsterdam student van J.P. Kleiweg de Zwaan, werkte jarenlang als gouvernementsarts in Nederlands-Nieuw-Guinea. In 1920 nam hij deel aan de Centraal Nieuw-Guinea Expeditie die vanaf de noordkust van het eiland de Wilhelminatop (nu Puncak Trikora geheten) in het Centrale Bergland trachtte te bereiken, hetgeen mislukte. In 1935-1936 was hij leider van de Mimika-expeditie in zuidwest Nieuw-Guinea die werd ondernomen in opdracht van de Maatschappij ter Bevordering van het Natuurkundig Onderzoek der Nederlandsche Koloniën. Tijdens deze expedities bestudeerde Bijlmer de fysieke kenmerken van een aantal tot dusver onbekende groepen Papoea's, waaronder ook de reeds in 1910 ontdekte Tapiro, een dwergvolk. Heel zijn wetenschappelijke carrière bleef Bijlmer zich bezighouden met de evolutionaire positie en de culturen van de bewoners van Nieuw-Guinea.

In 1933 werd hij privaatdocent in de fysische antropologie en erfelijkheidsleer aan de Universiteit van Amsterdam. Na de Tweede Wereldoorlog vertoefde hij nog zeven jaar in Nederlands-Indië en Nieuw-Guinea in hoge administratief- en organisatorisch-geneeskundige functies en wel van 1945-1950 in Makassar en van 1952-1954 in Hollandia, het huidige Jayapura. Na zijn terugkeer in Nederland was hij negen jaar secretaris van de Simavi ('Steun in medische aangelegenheden voor inheemsen') te Haarlem.

Bijlmer heeft een omvangrijk oeuvre op zijn naam staan, waarin de expeditieverslagen een belangrijke plaats innemen. Zijn populair geschreven verslag van de Mimika-expeditie, "Naar de achterhoek der aarde", werd meer malen herdrukt.




</doc>
<doc id="859183" url="https://nl.wikipedia.org/wiki?curid=859183" title="Simplexvirus">
Simplexvirus

Het simplexvirus is een geslacht van virussen met de volgende soorten:



</doc>
<doc id="859224" url="https://nl.wikipedia.org/wiki?curid=859224" title="Wijnzee">
Wijnzee

De wijnzee is een beschrijving van het overschot aan wijn die binnen de Europese Unie is geproduceerd. Door grootschalige landbouwsubsidies is het evenwicht tussen vraag en aanbod van wijn verstoord. Het gebrek aan marktwerking zorgt voor grote overschotten waarvoor de metafoor van een zee gebruikt wordt. Naast een wijnplas resulteerden de landbouwsubsidies van de Europese Unie ook in wat wel de boterberg en de melkplas genoemd worden.

In 2007 werd de jaarlijkse subsidiebijdrage vanuit de Europese Unie op 500 miljoen euro begroot.

Om het probleem van de wijnzee aan te pakken investeert de Europese Unie in exportbevorderende reclame voor Europese wijnen buiten de EU. Ook lanceerde de Unie een plan om 400.000 hectare aan overtollige wijngaarden te rooien. Dit werd onder druk van Zuid-Europese landen afgezwakt tot 200.000 hectare. Een derde optie die gehanteerd wordt is het omzetten van de in wijn aanwezige alcohol in bio-ethanol. Deze techniek behoeft bij de huidige prijzen en stand der techniek echter ook de nodige subsidie.


</doc>
<doc id="860209" url="https://nl.wikipedia.org/wiki?curid=860209" title="Musculus trapezius">
Musculus trapezius

De musculus trapezius of monnikskapspier is in de menselijke anatomie de ruitvormige spier boven op de rug. De monnikskapspier loopt van de schedelbasis tot aan het midden van de rug.

De functie, origo en insertie van de musculus trapezius:

De spier wordt geïnnerveerd door de nervus accessorius.

De naam "monnikskapspier" wijst op de vorm van de spier ten opzichte van de rest van de romp: die vertoont enige gelijkenis met een niet opgezette kap van een monnikspij.


</doc>
<doc id="860880" url="https://nl.wikipedia.org/wiki?curid=860880" title="Schildklierkanker">
Schildklierkanker

Schildklierkanker is de vorming van kwaadaardige cellen in de schildklier, het vlindervormige orgaantje dat zich voor de luchtpijp bevindt in de hals en dat schildklierhormonen produceert.

Schildklierkanker is een vrij zeldzame vorm van kanker, die in Nederland bij circa 2 per 100.000 mensen per jaar ontstaat. (Ter vergelijking: de incidentie van de veelvoorkomende kankersoort longkanker is 50-60 per 100.000 mensen per jaar). De cijfers voor België zijn gelijklopend. Schildklierkanker komt vaker voor bij vrouwen, zij krijgen ongeveer 2,5 keer zo vaak schildklierkanker als mannen. De ziekte komt ook vaker op jongere leeftijd voor dan andere soorten kanker.

Meestal wordt schildklierkanker ontdekt doordat de patiënt een zwelling of knobbel voelt in de schildklier. In het overgrote gedeelte van de gevallen blijkt een dergelijke knobbel uiteindelijk goedaardig te zijn, slechts in een klein percentage (circa 5%) blijkt het om schildklierkanker te gaan.

Meestal werkt de schildklier op dat moment gewoon goed, en zijn er dus geen klachten van een te snel of te traag werkende schildklier.

De knobbel in de schildklier zal vaak eerst worden onderzocht met echografie en/of scintigrafie, waardoor de precieze grootte en locatie vastgesteld kan worden. Wanneer de knobbel verdacht is voor kanker, wordt een biopsie verricht met behulp van een fijne naald. Hierdoor wordt wat weefsel uit de knobbel gehaald, dat vervolgens onderzocht kan worden door de patholoog-anatoom. Deze kan zien, of het weefsel goed- of kwaadaardig is, en bij kwaadaardigheid kan hij ook de soort schildklierkanker vaststellen.

Er zijn vier belangrijke soorten schildklierkanker:

De papillaire en folliculaire vorm van schildklierkanker komen het meeste voor, samen vormen zij zo'n 90% van alle schildklierkankers.

De kans op herstel hangt af van de soort schildklierkanker, de plaats waar het knobbeltje precies zat, het stadium van kanker (is het knobbeltje klein of groot, en zijn er uitzaaiingen?) en de algemene conditie van de patiënt.

De papillaire en folliculaire vormen van schildklierkanker komen het meest voor en zijn relatief het goedaardigste: slechts 4% van de patiënten met papillaire of folliculaire schildklierkanker overlijdt binnen 5 jaar. In de dertig jaar na de allereerste diagnose sterft slechts 8% van de patiënten door de kanker of de complicaties ervan.

Omdat schildklierkanker soms na jaren "genezing" plotseling toch weer terug kan komen, is het wel belangrijk dat patiënten regelmatig onder controle blijven bij de arts.

Schildklierkanker wordt bij voorkeur chirurgisch behandeld.



Wanneer de knobbel niet (volledig) chirurgisch verwijderd kan worden, of wanneer er uitzaaiingen gevonden zijn, dan is het geven van radio-actief jodium (RAI) vaak een goede behandelmethode. Jodium wordt in het menselijk lichaam met name door schildkliercellen opgenomen (omdat ze het nodig hebben voor de productie van schildklierhormoon) en het radio-actieve jodium zal dus vooral terechtkomen in de schildkliercellen en schildklierkankercellen en deze doen afsterven. Dit principe werkt door het hele lichaam, en ook uitzaaiingen zullen dus zo bestreden worden. Radioactief jodium werkt alleen niet tegen schildklierkankercellen die zó kwaadaardig zijn, dat ze in niets meer lijken op de oorspronkelijke schildkliercellen en dus geen jodium meer opnemen.

Tabletten met schildklierhormonen worden om twee redenen gegeven. In de eerste plaats zal door de operatie vaak een tekort aan schildklierhormonen zijn ontstaan in het lichaam. Dit geeft vervelende klachten en kan (bij een ernstig tekort) ook dodelijk zijn. Vervanging is dus erg gewenst.
In de tweede plaats is er in het menselijk lichaam een mechanisme, waardoor schildkliercellen bij een laag gehalte van schildklierhormonen in het bloed, door het stofje TSH gestimuleerd worden tot groei en tot een hogere productie van schildklierhormonen. Ook schildklierkankercellen worden door dit stofje vaak gestimuleerd om te groeien en te delen. Door kunstmatig het gehalte aan schildklierhormonen in het bloed te verhogen, blijft het gehalte aan TSH laag en worden de kankercellen niet gestimuleerd om te groeien.

Schildklierkanker kan iedereen overkomen. Bij een patiënt kan meestal niet gezegd worden, dat de een of andere oorzaak dé verklarende factor is voor het ontstaan van schildklierkanker bij die persoon.

Mensen hebben een grotere kans op het krijgen van schildklierkanker wanneer:



</doc>
<doc id="861418" url="https://nl.wikipedia.org/wiki?curid=861418" title="Elisabeths Gasthuis">
Elisabeths Gasthuis

Het Elisabeth Gasthuis (ook: Sint Elisabeths Gasthuis) is een voormalig ziekenhuis in de Nederlandse stad Arnhem. Het ziekenhuis is in 1878 gesticht door J.H. van Basten Batenburg als rooms-katholieke ziekenhuis. In 1893 maakte architect J.W. Boerbooms het ontwerp van het gebouw in neorenaissance stijl. Het ziekenhuis werd vernoemd naar de heilige Elisabeth van Thüringen, waarbij het medisch personeel langere tijd bestond uit Franciscaner nonnen uit Münster.

Tijdens de slag om Arnhem stond het ziekenhuis midden in het strijdgebied, waardoor het een tijd in Britse handen was, maar daaropvolgend op 19 september weer werd heroverd door de Duitsers. Voor de ingang van het ziekenhuis hing de vlag van het Rode Kruis. In het ziekenhuis werd ten tijde van het slag doorgegaan met opereren van zowel Britse als Duitse troepen. Nadat de Duitsers het gasthuis definitief weer in handen hadden gekregen, werden de gewonde Britten krijgsgevangenen en later getransporteerd naar Apeldoorn. Evenwel werd op 24 september een twee uur durend wapenstilstand overeengekomen, waarbij gewonde Britse militairen naar het Elisabeths Gasthuis werden overgebracht. Zij werden eveneens krijgsgevangen gemaakt. Burgerpatiënten werden naar andere ziekenhuizen van Arnhem gebracht, waarbij zij eveneens de vlag van het Rode Kruis droegen.

In 1986 fuseerden het St. Elisabeths Gasthuis en het Gemeenteziekenhuis tot De Malberg en na de fusie met het Diaconessenhuis in 1988 ontstond hieruit Rijnstate. In 1995 werd de functie als ziekenhuis opgeheven, en werden na een renovatie appartementen in het gebouw gerealiseerd.



</doc>
<doc id="861549" url="https://nl.wikipedia.org/wiki?curid=861549" title="Scheper Ziekenhuis">
Scheper Ziekenhuis

Het Scheper Ziekenhuis is sinds 1973 gevestigd aan de Boermarkeweg in Emmen. Het ziekenhuis telt ruim 1500 medewerkers, 80 medisch specialisten en heeft 381 bedden (stand 1 februari 2007).

Emmen kreeg pas in 1939 een ziekenhuis, het was een "diaconessenhuis" en werd gebouwd aan de Angelsloërdijk. Het kwam mede tot stand door Roelof Zegering Hadders. De directe aanleiding om een ziekenhuis in Emmen te bouwen, was het tekort aan afdoende acute geneeskundige hulp toen er in 1934 op de Dordsestraat in Emmen een ernstig verkeersongeval plaatsvond waarbij een trein en een autobus betrokken waren. Hierbij vielen drie doden en enkele zeer zwaargewonden. Het Diaconessenziekenhuis was ondanks vele vergrotingen in de loop der jaren te klein geworden voor de snel groeiende stad, daarom werd een nieuw ziekenhuis gebouwd aan de Boermarkeweg. Dit werd onder de naam "Scheper Ziekenhuis" in 1973 geopend door prinses Margriet. De naam "scheper" betekent schaapherder. Voor het ziekenhuis staat ook een beeld van een scheper met zijn hond.

Pas na de grote modernisering van 1995 heeft het gebouw meerdere verdiepingen. Het ziekenhuis was tot die tijd uniek in Nederland omdat vrijwel alle kamers en afdelingen gevestigd waren op de begane grond.

In oktober 2006 werd het Scheper Ziekenhuis opnieuw gemoderniseerd en kreeg het een nieuwe ingang, een opleidingscentrum en nieuwe poliklinieken.

Het ziekenhuis maakt sinds 1 februari 2007 deel uit van Leveste Zorggroep, voorheen Zorggroep Suydevelt. Het Scheper Ziekenhuis valt daarbij onder de divisie (afdeling) "cure" (genezing).



</doc>
<doc id="861909" url="https://nl.wikipedia.org/wiki?curid=861909" title="Johann Georg Krünitz">
Johann Georg Krünitz

Johann Georg Krünitz (Berlijn, 28 maart 1728 – aldaar, 20 december 1796) was een Duitse arts, natuurwetenschapper, lexicograaf en encyclopedist. Zijn hoofdwerk was de "Oeconomische Encyclopädie".

Krünitz was de zoon van de koopman Georg Christoph Krünitz. Hij studeerde medicijnen en natuurwetenschappen aan de universiteiten van Halle (Saale), Göttingen en Frankfurt (Oder). Na zijn promotie op een proefschrift getiteld "De matrimonio multorum morborum remedio") vestigde hij zich in Frankfurt aan de Oder als arts. In 1752 huwde hij Anna Sophie Lehmann. In 1759 vestigde hij zich in Berlijn waar hij tot 1776 een praktijk hield. Na dat jaar wijdde hij zich volledig aan zijn encyclopaedie.

Na het overlijden van zijn vrouw in 1780 huwde Krünitz in 1786 Charlotte Wilhelmine Halle, dochter van de econoom Johann Samuel Halle. Hij stierf in 1796 terwijl hij in deel 73 van zijn encyclopaedie het artikel "Lijk" beschreef.

De eerste artikelen werden in 1773 in opdracht van de uitgever Joachim Pauli uit het Frans vertaald maar gaandeweg werd het vertaalwerk het schrijven aan een eigen encyclopaedie. Vanaf het vijfde deel in 1775 is er sprake van een geheel eigen werk.

Krünitz kon terugvallen op zijn omvangrijke algemene ontwikkeling, zijn talenkennis en zijn bibliotheek van 15.000 banden. Hij voltooide 72 delen van zijn levenswerk dat door anderen werd uitgebreid tot 242 fraai geïllustreerde en met Duitse grondigheid gedocumenteerde delen.
De encyclopaedie gold bij de afsluiting van het project en het verschijnen van deel 242 desondanks als verouderd. Het is nu vooral van antiquarisch en wetenschapshistorisch belang.




</doc>
<doc id="862369" url="https://nl.wikipedia.org/wiki?curid=862369" title="Indoxacarb">
Indoxacarb

Indoxacarb (ISO-naam) is een insecticide, met name een oxadiazine. Het werd ontwikkeld door Du Pont de Nemours en kwam in de jaren '90 van de 20e eeuw op de markt. Productnamen zijn onder andere "Avaunt", "Steward", "DPX-MP062" (dit is een mengsel van indoxacarb en het R-enantiomeer ervan, dat niet werkzaam is tegen insecten) en "Inter Indoxacarb".

Het middel werkt via bio-activatie: in de larven van de gevoelige soorten (bladrollers, wintervlinders, voorjaarsuilen en fruitmot) wordt het door een enzym omgezet in het werkzame bestanddeel DCMP. Soorten die niet over dit enzym beschikken zijn dus niet of nauwelijks gevoelig voor indoxacarb. DCMP blokkeert de natrium-instroom in de zenuwcellen. Het gevolg is dat de bewegingscoördinatie van de larven vermindert: na enkele uren stoppen ze met eten en uiteindelijk raken ze verlamd en sterven ze.

Indoxacarb blijkt weinig tot matig toxisch voor zoogdieren. Het is echter acuut toxisch tot zeer toxisch voor waterorganismen (vissen en ongewervelden). De stof is ook zeer toxisch voor bijen door direct contact. Daarom mag ze niet toegepast worden wanneer bijen actief zijn, en er moet een voldoende afstand tot oppervlaktewater gerespecteerd worden.

Indoxacarb is in de Europese Unie opgenomen in bijlage I bij Richtlijn 91/414/EG (dit is de lijst van werkzame stoffen die mogen gebruikt worden in gewasbeschermingsmiddelen), voor een termijn van 1 april 2006 tot 31 maart 2016. In België is het toegelaten bij de teelt van appel- en perenbomen.

Sedert 1 januari 2010 is indoxacarb in de Europese Unie ook toegelaten als biocide (producttype 18) voor gebruik buiten de landbouw.



</doc>
<doc id="862381" url="https://nl.wikipedia.org/wiki?curid=862381" title="Arts-microbioloog">
Arts-microbioloog

Een arts-microbioloog (meervoud artsen-microbioloog) is een medisch specialist die zich bezighoudt met de medische microbiologie. De opleiding vindt universitair (A-opleiding), dan wel ten dele universitair, ten dele in een niet-academisch ziekenhuis (B-opleiding) plaats en duurt vijf jaar na het afleggen van het artsexamen. Het specialisme wordt gerekend tot de ondersteunende specialismen, alhoewel er een directe behandelrelatie kan bestaan met een patiënt. In het algemeen heeft de arts-microbioloog een consultatieve functie in overleg met huisarts en medisch specialist.


</doc>
<doc id="862943" url="https://nl.wikipedia.org/wiki?curid=862943" title="Antimicrobieel middel">
Antimicrobieel middel

Antimicrobiële middelen zijn onder te verdelen in antibiotica (waartoe chemotherapeutica worden gerekend), fungistatica, antiparasitaire middelen en antivirale middelen.


</doc>
<doc id="862955" url="https://nl.wikipedia.org/wiki?curid=862955" title="Fungistaticum">
Fungistaticum

Fungistatica vertegenwoordigen met de fungicide middelen een groep stoffen die de groei van schimmel remmen (fungistatisch effect) en mogelijk de schimmel doden (fungicide effect). Samen vormen zij de antischimmelmiddelen. Deze stoffen worden onder meer ontwikkeld voor medische toepassing in geval van schimmelinfecties. 

In de afgelopen decennia zijn schimmelinfecties belangrijk toegenomen in frequentie door ontwikkelingen in de medische wetenschap. Vooral het gebruik van (breedspectrum-)antibiotica doen het ontstaan van schimmelgroei toenemen. Ook de succesvolle behandeling van immuunziekten (aids) en kwaadaardige ziekten maken de patiënt kwetsbaarder voor het ontstaan van een schimmelinfectie. Voorbeelden zijn candidiasis, aspergillose (luchtweginfectie of elders), cryptococcose (bij aids) en zygomycose.
Als gevolg hiervan worden nog jaarlijks nieuwe fungicide en fungistatische middelen ontdekt, ontwikkeld en op de markt gebracht voor medische toepassing.


</doc>
<doc id="863199" url="https://nl.wikipedia.org/wiki?curid=863199" title="Vjerka Serdjoetsjka">
Vjerka Serdjoetsjka

Vjerka Serdjoetsjka (Oekraïens: Вєрка Сердючка, Vjerka Serdjoetsjka) artiestennaam van Andrej Michajlovitsj Danilko (Oekraïens: Андрій Михайлович Данилко;(Poltava, Sovjet-Unie), 2 oktober 1973) is een Oekraïense komiek en zanger.

Vjerka Serdjoetskja wordt gezien als een van de bekendste deelnemers van het Eurovisiesongfestival sinds 2007. Jaarlijks wordt er regelmatig naar het alter-ego van Daniiko gerefereerd en heeft hij verschillende cameo's gehad in verschillende edities van het festival. 

Danilko's persoonlijkheid op het podium als Vjerka Serdjoetsjka heeft wat weg van een extravagante en flamboyante vrouw. Sommigen noemen zijn optreden zelfs een "travestie-act". Op deze manier treedt Danilko al op sinds het begin van de jaren 90. De naam "Vjerka Serdjoetsjka" werd bedacht door een willekeurige voornaam te kiezen, Vjerka (wat in het Russisch "geloof" of "vertrouwen" betekent), en daarachter de achternaam van zijn voormalige klasgenoot, Anja Serdjoek, te plaatsen. Naast het werken onder zijn artiestennaam werkt Danilko ook wel onder zijn eigen naam, maar enkel voor andere soorten muziek dan dat hij maakt als zijn alter-ego Vjerka Serdjoetsjka. Danilko is veruit het bekendst onder zijn artiestennaam.

Voor 2007 werd Danilko gekozen om Oekraïne te vertegenwoordigen in het Eurovisiesongfestival 2007 in Helsinki, met het liedje "Dancing lasha tumbai". Danilko werd automatisch geplaatst voor de finale vanwege de top 10-finish van Tina Karol in 2006. Zij eindigde als 2e, achter Servië. Toch won ze dat jaar nog een prijs: de Barbara Dex Award, een prijs voor de slechtst geklede persoon op het Eurovisiesongfestival.

Het liedje eindigde als tweede in de finale en werd gezongen in vier talen; Oekraïens, Duits, Engels en Mongools. Echter, het Mongools wordt in twijfel genomen; de Mongoolse tekst (fonetisch: "lasha tumbai"), zou moeten staan voor 'slagroom' en/ of 'gecondenseerde melk'. Een woordvoerder van Vjerka heeft gezegd dat de context van deze regel betekent: 'Beating the cream'. Dit schijnt echter niet te kloppen, in die zin, dat er in het Mongools helemaal geen woord bestaat zoals in het nummer van Vjerka bezongen. Dit voedde - met name in Rusland - de geruchten dat "Dancing lasha tumbai" oorspronkelijk niet met deze teksten werd bezongen, maar met "Dancing Russia goodbye". Begin april 2007 heeft Vjerka Serdjoetsjka tijdens een optreden voor een plein vol met Viktor Joesjtsjenko-aanhangers, gezongen: "I want to sing, Russia Goodbye".



</doc>
<doc id="863425" url="https://nl.wikipedia.org/wiki?curid=863425" title="Pulse-oxymeter">
Pulse-oxymeter

Een pulse-oxymeter is een medisch instrument waarmee de hoeveelheid zuurstof in het bloed kan worden bepaald. Dit wordt via een clipje op een vinger gemeten. Na meting kan eventueel gerichte hulpverlening plaatsvinden.

De werking berust op het principe van de fotometrie.
Een lichtbron (meestal een LED) zendt een bundel licht van nauwkeurig begrensde golflengte door een lichaamsdeel (vinger, oorlel, bij dieren de tong) waarin zich een pulserend vaatbed bevindt. Deze kleine slagadertjes of arteriolen zullen een deel van het licht absorberen, afhankelijk van de kleur van het in het bloed aanwezige oxihemoglobine.
Recht tegenover de lichtbron bevindt zich een detector die het passerende licht opvangt en dit omzet in een elektrisch signaal.
Dit signaal wordt naar een rekeneenheid gevoerd die vaststelt welke golflengten aanwezig zijn. Het verschil tussen het uitgezonden en het opgevangen licht wordt omgerekend naar de corresponderende saturatiewaarde in het bloed, uitgedrukt in een percentage.
De maximale verzadiging is 100%.

Doordat het signaal in sterkte varieert met de vulling van de slagaders kan het toestel tevens berekenen wat de frequentie van de hartslag is. Het toestel dankt zijn naam dan ook aan het meten van de pulsering en de zuurstofverzadiging: pulse-oximeter.

De signalen van de meting kunnen ook als een grafiek op een scherm worden getoond. Omdat de top van de curve een aanduiding is van de mate van vulling in het vaatbed wordt deze curve het plethysmogram genoemd (plethysmos is Grieks voor volume).
Een geoefende gebruiker kan uit het plethysmogram enigszins afleiden hoe het met de bloeddruk is gesteld.


</doc>
<doc id="864010" url="https://nl.wikipedia.org/wiki?curid=864010" title="Complicatie (medisch)">
Complicatie (medisch)

Een complicatie betekent in het medische jargon, dat er een probleem opgetreden is tijdens een ziekte of tijdens een medische behandeling. 

Wanneer een ziekte meestal op een bepaalde manier verloopt, kunnen onverwachte klachten en symptomen als een complicatie benoemd worden. Wanneer iemand bijvoorbeeld griep heeft, maar daarbij een longontsteking krijgt, dan wordt gezegd dat de longontsteking een complicatie is bij de griep. 

Wanneer een medische behandeling volledig juist uitgevoerd wordt ("volgens het boekje"), kunnen er toch problemen ontstaan tijdens of door de behandeling. Deze problemen worden dan complicaties genoemd. Tijdens een operatie aan de galblaas kan men bijvoorbeeld last krijgen van lekkage van gal. Dit is dan een complicatie van deze operatie. Complicaties kunnen ook later optreden: na een operatie in de buik kan iemand jaren later last krijgen van verklevingen. Deze zijn dan een late complicatie van de buikoperatie. 

Veel medicijnen die tijdens een medische behandeling gegeven worden, kunnen bijwerkingen hebben. Deze bijwerkingen zouden ook opgevat kunnen worden als een soort complicatie. 

Complicaties zijn niet hetzelfde als medische fouten: bij medische fouten is de behandeling niet juist uitgevoerd en zijn er daardoor problemen ontstaan. Bij complicaties ontstaan de problemen ondanks de juiste behandeling. 

Van veel ziektes en behandelingen is het bekend, dat er complicaties op kunnen treden. Vaak kan men dan ook zeggen, hoeveel procent van de zieken of van de behandelde patiënten die complicatie zullen ondervinden.

Het voorkómen van complicaties is één van de doelen van een arts, en er wordt veel onderzoek gedaan om veel voorkomende of ernstige complicaties van bepaalde behandelingen tegen te gaan.


</doc>
<doc id="864064" url="https://nl.wikipedia.org/wiki?curid=864064" title="Musculus cremaster">
Musculus cremaster

De musculus cremaster of balheffer is een spier die deel uitmaakt van het systeem voor temperatuurregeling van de zaadballen. De spier buigt af van een tweetal spieren in de buikholte, begeleiden de zaadstreng en zijn gehecht aan de zaadballen. Daardoor kunnen de zaadballen naar het lichaam toe getrokken worden.

Als de temperatuur van de zaadballen te hoog wordt, ontspant de musculus cremaster zich, waardoor de ballen lager komen te hangen en beter gekoeld worden. Worden de ballen daarentegen te veel afgekoeld, dan worden deze door de musculus cremaster naar het warme lichaam toegetrokken. Deze temperatuurcontrole is essentieel voor de mannelijke vruchtbaarheid.

Daarnaast heeft de musculus cremaster vanuit de evolutie een beschermende functie. Bij een prikkeling van de binnenzijde van het dijbeen worden de ballen opgetrokken en zijn daardoor iets meer beschermd. Dit proces noemt men de cremasterreflex. Soms verdwijnen de testes hierbij zelfs helemaal in het lieskanaal.

Ook bij een hoge mate van seksuele opwinding, en bij een naderende zaadlozing, kunnen de ballen zeer hoog naar het lichaam worden opgetrokken.

G. van Rijberk : 'De balhef- of cremasterreflex'. In : Nederlands tijdschrift voor geneeskunde. - 81(1937)3. - p. 4166-4178.


</doc>
<doc id="864392" url="https://nl.wikipedia.org/wiki?curid=864392" title="Hans Galjaard">
Hans Galjaard

Hans Galjaard (Leiden, 8 april 1935) is een Nederlandse emeritus hoogleraar humane genetica. Hij is een arts en onderzoeker die ook bij het grote publiek door geregelde tv-optredens bekendheid geniet.

Galjaard studeerde geneeskunde aan de Leidse universiteit en promoveerde (cum laude) in 1962. Na een periode van onderzoek in de radiobiologie in Harwell (Engeland) en bij het het Medisch Biologisch Laboratorium RVO/TNO te Rijswijk werd hij in 1965 betrokken bij de oprichting van de Medische Faculteit Rotterdam onder leiding van prof.dr. Andries Querido.

Van 1968 tot 1993 was Galjaard hoogleraar en afdelingshoofd Celbiologie aan de Erasmus Universiteit Rotterdam. 
In deze periode richtte hij zijn aandacht op de prenatale diagnostiek, waarbij ziekten of afwijkingen reeds bij het ongeboren kind kunnen worden vastgesteld. Later werd hij afdelingshoofd Klinische Genetica aan de Erasmus Universiteit Rotterdam.

Daarnaast was hij lid van de Commissie Bio-ethiek van UNESCO en nam hij zitting in de Commissie Terlouw over genetisch gemodificeerd voedsel. Ook vertolkte hij zijn wetenschappelijke rol in televisieprogramma's zoals "Willen wij weten" (NCRV, 1981), Erfelijkheid en jij: Een film over erfelijkheid en aangeboren afwijkingen (1990) en Alle mensen zijn ongelijk (VARA, 1994).

In 1997 ontving hij de Van Walree Prijs van de Koninklijke Nederlandse Akademie van Wetenschappen.

In 2000 werd aan Galjaard de Van Oldenbarneveltpenning toegekend; dit is de hoogste gemeentelijke onderscheiding van de stad Rotterdam. Zijn afscheidscollege gaf hij in 2001.





</doc>
<doc id="864427" url="https://nl.wikipedia.org/wiki?curid=864427" title="Ergotamine">
Ergotamine

Ergotamine is een alkaloïde met een vasoconstrictieve werking dat gebruikt wordt als aanvalscouperend antimigrainemiddel. Daarbij wordt het met cafeïne gecombineerd. Ergotamine is een van de leden van de groep ergotalkaloïden en nauw verwant aan ergoline. In de geneeskunde wordt het middel in Nederland niet vaak meer toegepast. In de verloskunde heeft het nog enige toepassing als middel om de baarmoeder te doen samentrekken. Gebruik ter preventie van migraineaanvallen wordt afgeraden.

De manier waarop ergotamine zijn fysiologisch effect bewerkstelligt is complex. Het molecuul lijkt sterk op een groot aantal mono-amine signaalstoffen en kan daardoor zowel agonistische als antagonistische effecten vertonen. Het anti-migraine effect kan gerelateerd worden aan het samentrekken van bloedvaten buiten de hersenen maar in de schedel. Dit effect verloopt via de 5-HT receptor en door inhibitie van trigeminale neurotransmissie door de 5-HT receptors.

De stof heeft ook effect op receptoren voor dopamine en noradrenaline. Vooral de reacties op de D2 dopamine en 5-HT receptoren zijn verantwoordelijk voor de bijwerkingen.

Ergotamine is een van de uitgangsstoffen voor LSD. Om deze reden dient het gebruik van de stof geregistreerd te worden.



</doc>
<doc id="864434" url="https://nl.wikipedia.org/wiki?curid=864434" title="Hendrik Willem Stenvers">
Hendrik Willem Stenvers

Hendrik Willem Stenvers (Deventer, 16 februari 1889 – Zeist, 26 augustus 1973) was een Nederlandse neuroloog uit Utrecht.

Stenvers verrichtte tussen 1901 en 1921 pionierswerk op het gebied van neuroradiologie met in het bijzonder opnametechnieken. Zo heeft hij een speciale techniek ontwikkeld om met Röntgenfoto's opnames te maken van het zogenaamde brughoekgebied, een gebied in de schedel achter het oor, om een bepaalde tumor op te sporen. Deze foto wordt dan ook de opname volgens Stenvers genoemd, en was algemeen in gebruik totdat de CT-scan dit onderzoek overnam. Hij promoveerde in Utrecht.



</doc>
<doc id="864641" url="https://nl.wikipedia.org/wiki?curid=864641" title="Neuroradiologie">
Neuroradiologie

De neuroradiologie is een specialisatie binnen het vakgebied radiologie. Net als in het moederspecialisme staan beeldvormende technieken centraal in de neuroradiologie. Die technieken worden aangewend om aandoeningen van het centraal zenuwstelsel, het aangezicht, de hals en de wervelkolom aan te tonen. 


</doc>
<doc id="865334" url="https://nl.wikipedia.org/wiki?curid=865334" title="Seropositief">
Seropositief

Seropositief betekent in het algemeen dat er in het serum van het bloed van iemand antistoffen (immunoglobulinen) zijn aangetoond tegen een bepaalde infectie. Dit betekent dat deze persoon in aanraking is geweest met de bacterie of het virus dat deze infectie veroorzaakt, en dat het afweersysteem hiertegen afweerstoffen heeft aangemaakt. Men kan seropositief zijn, wanneer een infectie aanwezig is, maar men is vaak ook nog seropositief wanneer een infectie reeds genezen is. 

Wanneer iemand geen antistoffen heeft, heet dit seronegatief. Wanneer iemand een infectie oploopt en daardoor afweerstoffen gaat aanmaken en van seronegatief seropositief wordt, heet dit seroconversie.

In het dagelijks spraakgebruik wordt met seropositief veelal bedoeld dat iemand antistoffen tegen hiv in het bloed heeft. Iemand die seropositief is, is dus drager van het virus en kan anderen ermee besmetten, maar heeft nog geen aids. Hij/zij ondervindt nog weinig of geen last van de infectie.

Hiv houdt zich op in de lichaamsvloeistoffen van een geïnfecteerd persoon en heeft een toegangspoort nodig om het lichaam van de ander binnen te dringen. Sperma, bloed en etter bevatten veel hiv en zijn dus zeer besmettelijk.<br> Moedermelk, voorvocht en vaginaal vocht bevatten slechts een beetje hiv en zijn dus minder besmettelijk, maar het risico op een infectie is zeker aanwezig. Baby's die geboren worden uit een seropositieve moeder, zijn soms al seropositief bij de geboorte. Wanneer zij dit niet zijn, lopen zij wel een groot risico om seropositief te worden wanneer zij borstvoeding krijgen. <br>
Speeksel, tranen, urine en zweet zijn niet besmettelijk. 
<br>Hiv kan via de volgende toegangspoorten het lichaam binnenkomen en dus voor besmetting zorgen: via open wonden, de anus, het slijmvlies van de darm, het slijmvlies van de vagina, de eikel, de urinebuis, de keel, wondjes, blaasjes, zweertjes en aftjes. Deze zijn allemaal doorgankelijk voor het hiv. De intacte huid is dit daarentegen niet. Sperma, bloed of etter van een met hiv besmette persoon op de intacte huid leidt dus niet tot een besmetting, al is het wel zaak om de huid zo snel mogelijk schoon te wassen. 

Wanneer bij een seropositieve persoon door trouwe dagelijkse behandeling met hiv-remmers het virus is onderdrukt tot de "ondetecteerbaar"-status, is ook zijn besmettelijkheid drastisch verminderd.


Mensen die een groter risico lopen om hiv besmet te raken of te zijn:

Wanneer iemand pas besmet is met hiv, maar nog niet voldoende antistoffen heeft aangemaakt om via een bloedonderzoek vast te stellen of hij/zij besmet is met hiv of tot het ogenblik dat de virale lading terug gestabiliseerd is, spreken we over een primaire infectie (PI) met hiv. Tijdens deze fase is de persoon nog seronegatief. De seroconversie sluit deze periode af, hierna is de persoon seropositief. Tijdens de primaire infectie vertonen sommigen volgende symptomen: griep, koorts, vermoeidheid, pijnlijke keel, gewichtsverlies, pijn aan de spieren, nachtelijk zweten, diarree, gezwollen klieren in de keel, enzovoorts. Anderen vertonen geen symptomen.

Vanaf het ogenblik dat de virale lading terug gestabiliseerd is, zo’n 3 maanden na de infectie tot voor de latere fase.

(Indien onbehandeld:) Vijf tot vijftien maanden voor het overlijden. In deze fase, waarin we spreken van aids, begint het virus zich steeds meer te delen en verzwakt het immuunsysteem steeds meer, zodat een persoon klachten krijgt van een verzwakt immuunsysteem en allerlei infecties krijgt.



</doc>
<doc id="866080" url="https://nl.wikipedia.org/wiki?curid=866080" title="Bernhard Siegfried Albinus">
Bernhard Siegfried Albinus

Bernhard Siegfried Albinus (Frankfurt (Oder), 24 februari 1697 - Leiden, 9 september 1770) was een Nederlandse professor in de anatomie. Hij stamde uit de Duitse geleerdenfamilie Weiss, die in de 16e eeuw zijn naam veranderde in de Latijnse vorm ervan Albinus, zoals in die tijd gebruikelijk was in de academische wereld. 

Albinus werd geboren in de universiteitsstad Frankfurt aan de Oder, waar zijn vader, Bernhard Albinus (1653-1721), professor in de geneeskunde was. In 1697 verhuisde het gezin Albinus naar Berlijn en in 1702 naar Leiden, omdat de vader van Bernhard Siegfried daar een leerstoel in de geneeskunde ging bekleden. Bernhard Albinus begon zijn eigen studie ook aan de universiteit Leiden, met leraren als Herman Boerhaave en mogelijk Nikolaus Bidloo. Na zijn studie bekwaamde hij zich verder in de anatomie en botanie in Parijs, waar hij onder andere Sebastien Vaillant en Jacob Winslow als leraren aantrof. Na een jaar in Parijs werd hij in 1719 (22 jaar oud) gevraagd om in Leiden lessen anatomie en chirurgie te geven aan studenten, dankzij een aanbeveling van Boerhaave. Twee jaar later, in 1721 overleed zijn vader. Albinus volgde hem op als professor in de anatomie en chirurgie. Hij werd al snel een van de beroemdste professoren in de anatomie van Europa, en zijn colleges werden niet alleen door studenten gevolgd, maar ook door al praktiserende artsen. Albinus moedigde zijn studenten aan, zelf onderzoek te doen naar anatomische objecten, en niet alleen maar de reeds aanwezige anatomische afbeeldingen als leidraad voor hun studie te gebruiken. In 1745 werd hij benoemd tot professor in de geneeskunde, en hij werd in zijn oude leerstoel anatomie opgevolgd door zijn broer Frederick Bernhard Albinus (1715-1778). Bernhard Siegfried werd ook tweemaal tot rector benoemd van de universiteit. Hij woonde aan het Rapenburg 29. In 1765 trouwde hij met de weduwe van Lucas Trip: Clara Magdalena DuPeyrou.

Albinus is waarschijnlijk het meest bekend om zijn boek "Tabulae sceleti et musculorum corporis humani", dat voor het eerst gepubliceerd werd in 1747. Het boek bevat tekeningen en verhandelingen over de anatomie van het menselijke lichaam, en dan met name over het skelet en het spierstelsel. De tekeningen werden gemaakt door de tekenaar Jan Wandelaar (1690-1759). Om de wetenschappelijke juistheid van de anatomische illustraties te verbeteren, ontwierpen Albinus en Wandelaar een nieuwe techniek waarbij een soort raster geplaatst werd op een vaste afstand van het anatomische object, waardoorheen de tekenaar het object bestudeerde. Het raster vormde dan de leidraad voor de uiteindelijke tekening, die per vierkantje opgebouwd werd. Waar anatomische tekeningen vaak alleen het onderwerp laten zien met een witte achtergrond, bevatten vele tekeningen in Tabulae een ingetekende achtergrond met bijvoorbeeld een landschap of een dier. In de tijd van Albinus was hierop al kritiek, maar Albinus verdedigde Wandelaar. Het maakt de tekeningen ook nu nog aangenamer om te zien.



</doc>
<doc id="866082" url="https://nl.wikipedia.org/wiki?curid=866082" title="Supplementair oogveld">
Supplementair oogveld

Het supplementaire oogveld is gelegen in het voorste deel van de supplementaire motorische schors, dat een onderdeel vormt van de premotorische schors.
Het gebied is nauw betrokken bij de sturing van oogbewegingen en saccades (oogsprongen). Neuronen in dit gebied hebben vele projecties naar de aangrenzende frontale oogvelden (brodmanngebied 8) en subcorticale gebieden.


</doc>
