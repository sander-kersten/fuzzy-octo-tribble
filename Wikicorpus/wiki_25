<doc id="2320484" url="https://nl.wikipedia.org/wiki?curid=2320484" title="Ceratocorys spinifera">
Ceratocorys spinifera

Ceratocorys spinifera is een soort in de taxonomische indeling van de Myzozoa, een stam van microscopische parasitaire dieren. Het organisme komt uit het geslacht "Ceratocorys" en behoort tot de familie Ceratocoryaceae. "Ceratocorys spinifera" werd in 1942 ontdekt door Graham.


</doc>
<doc id="2320486" url="https://nl.wikipedia.org/wiki?curid=2320486" title="Cladopyxis bacillifera">
Cladopyxis bacillifera

Cladopyxis bacillifera is een soort in de taxonomische indeling van de Myzozoa, een stam van microscopische parasitaire dieren. Het organisme komt uit het geslacht "Cladopyxis" en behoort tot de familie Cladopyxidaceae. "Cladopyxis bacillifera" werd in 1937 ontdekt door Deflandre.


</doc>
<doc id="2320487" url="https://nl.wikipedia.org/wiki?curid=2320487" title="Cladopyxis brachiolata">
Cladopyxis brachiolata

Cladopyxis brachiolata is een soort in de taxonomische indeling van de Myzozoa, een stam van microscopische parasitaire dieren. Het organisme komt uit het geslacht "Cladopyxis" en behoort tot de familie Cladopyxidaceae. "Cladopyxis brachiolata" werd in 1883 ontdekt door F. Stein.


</doc>
<doc id="2320488" url="https://nl.wikipedia.org/wiki?curid=2320488" title="Cladopyxis caryophyllum">
Cladopyxis caryophyllum

Cladopyxis caryophyllum is een soort in de taxonomische indeling van de Myzozoa, een stam van microscopische parasitaire dieren. Het organisme komt uit het geslacht "Cladopyxis" en behoort tot de familie Cladopyxidaceae. "Cladopyxis caryophyllum" werd in 1931 ontdekt door Pavillard.


</doc>
<doc id="2320490" url="https://nl.wikipedia.org/wiki?curid=2320490" title="Cladopyxis claytonii">
Cladopyxis claytonii

Cladopyxis claytonii is een soort in de taxonomische indeling van de Myzozoa, een stam van microscopische parasitaire dieren. Het organisme komt uit het geslacht "Cladopyxis" en behoort tot de familie Cladopyxidaceae. "Cladopyxis claytonii" werd in 1982 ontdekt door Dodge.


</doc>
<doc id="2320491" url="https://nl.wikipedia.org/wiki?curid=2320491" title="Cladopyxis hemibrachiata">
Cladopyxis hemibrachiata

Cladopyxis hemibrachiata is een soort in de taxonomische indeling van de Myzozoa, een stam van microscopische parasitaire dieren. Het organisme komt uit het geslacht "Cladopyxis" en behoort tot de familie Cladopyxidaceae. "Cladopyxis hemibrachiata" werd in 1964 ontdekt door Balech.


</doc>
<doc id="2320636" url="https://nl.wikipedia.org/wiki?curid=2320636" title="Sterrehof (Utrecht)">
Sterrehof (Utrecht)

Het Sterrehof is een hofje in de Nederlandse stad Utrecht. Het hofje is gewaardeerd als rijksmonument.

Stichter van het hofje was in 1873 de "Liefdadige Vereniging van de Heilige Joseph". Het werd ter huisvesting van arme parochianen van de nabijgelegen Walsteegkerk gebouwd, direct aan de westzijde van de oude binnenstad nabij het Sterrenbos waaraan het zijn naam ontleend. Het hofje bestaat uit drie woonblokken die in een U-vorm staan met in het midden een klein plantsoen.

De in 1872 opgerichte vereniging liet in haar beginjaren ook aan de Oude Daalstraat en de 1e Daalsedijk in Utrecht huisjes bouwen, die eveneens voor minvermogenden waren bestemd.

De vereniging verkocht in 1976 haar huizenbestand inclusief dit hofje aan de gemeente Utrecht. Vervolgens kwam Sterrehof in 1992 in handen van de woningcorporatie Mitros, die de bewoners na jarenlange procedures uitzette. Rond 2006 werd het hofje gekraakt. Nadat de krakers op hun beurt waren uitgezet, werd het hofje door een nieuwe eigenaar verbouwd tot luxe koopappartementen.



</doc>
<doc id="2321719" url="https://nl.wikipedia.org/wiki?curid=2321719" title="Vagina dentata">
Vagina dentata

Een vagina dentata (Latijn voor "vagina met tanden" of "getande vagina") is een mythologische voorstelling van een met tanden uitgeruste vrouwelijke geslachtsopening die wordt aangetroffen in de overlevering van een aantal oude culturen. De "vagina dentata" jaagt angst aan en wordt vaak in verband gebracht met het door Sigmund Freud bedachte begrip castratiecomplex. De term "vagina dentata" is in de werken van Freud echter niet aangetroffen. Een "vagina dentata" is een veelgebruikt motief in films (bijvoorbeeld horror), beeldende kunst (bijvoorbeeld surrealisme), literatuur en de popcultuur. De voorstelling is symbolisch; een vagina met tanden komt in werkelijkheid niet voor. Als folkloristisch motief is de "vagina dentata" opgenomen in de Aarne-Thompson-index onder de code F547.1.1.

De angst van de man voor de verleidelijke en gevaarlijke vrouw die hem eerst lokt en vervolgens opeet, castreert of ten verderve voert, komt in veel culturen voor. Het vrouwelijk geslachtsorgaan als bron van gevaar is daarbij soms, maar niet altijd, een motief. Het motief kent varianten, zoals een vagina met tanden, schorpioenen of mieren. De voorstelling van een vrouwelijk geslachtsorgaan dat lijkt op of kan veranderen in een mond met tanden komt onder andere voor in de mythen van bepaalde Noord- en Zuid-Amerikaanse indiaanse culturen (bijvoorbeeld de Yanomamö, Nahuatl en Pueblo) en in sommige verhalen uit de Indiase mythologie.

De voorstelling van een mond met tanden als toegangspoort van de hel wordt soms in verband gebracht met het "vagina dentata"-motief.

De "vagina dentata" wordt vaak in één adem genoemd met het castratiecomplex omdat de duiding van deze mythologische voorstelling en van dit freudiaanse complex op hetzelfde neerkomt: de man is bang voor de vrouwelijke seksualiteit (of voor vrouwelijkheid in het algemeen) omdat die zowel aanlokt als destructief is. Deze angst neemt soms ook de vorm aan dat de man als minnaar door de vrouw tijdens of na de geslachtsgemeenschap zal worden opgegeten of gecastreerd. Hoewel Freud de mannelijke angst voor het vrouwelijke geslachtsorgaan ter sprake heeft gebracht, heeft hij nooit geschreven over de "vagina dentata" en hij heeft het begrip dus ook niet gemunt.

Feministen beschouwen deze voorstelling soms als seksistisch of – omgekeerd – als een beeld om vrouwelijke machtsaanspraken te funderen.

Op ten minste drie manieren is de mythe van de "vagina dentata" in verband gebracht of te brengen met biologie en gezondheid. 



</doc>
<doc id="2321965" url="https://nl.wikipedia.org/wiki?curid=2321965" title="Beeldschermbril">
Beeldschermbril

Een beeldschermbril, computerbril of, naar de toepassing, muziekbril of schildersbril is een bril waarmee op een afstand van ca. 40...80 cm scherp gezien kan worden na het ontstaan van presbyopie (ouderdomsverziendheid of oudziendheid), doorgaans vanaf een jaar of 42.
Een beeldschermbril is vergelijkbaar met een leesbril, zij het dat de beeldschermbril minder sterk is. Qua sterkte zal een beeldschermbril tussen de leesbril en een bril voor verzien in zitten.

Oudere niet-brildragers kunnen volstaan met een leesbril die 0,5 tot 1 dioptrie minder sterk is dan ze zouden gebruiken op de optimale leesafstand (ca 30 cm). Een beeldschermbril is dan ook in feite een zwakke leesbril. Veelal kan men, als men een sterkere leesbril nodig heeft, de oude leesbril als beeldschermbril gebruiken.

Een computerbril onderscheidt zich doorgaans verder in niets van een gewone bril; een brilvoorschrift voor een ‘vertebril’ kan door de sferische sterkte aan te passen met tussen de +0,5 en +2,0 dioptrie (afhankelijk van de leeftijd) perfect afgestemd worden op het beeldschermgebruik en bijvoorbeeld het lezen van bladmuziek op een vergelijkbare afstand.

Het Arbeidsomstandighedenbesluit ten aanzien van beeldschermwerk verplicht werkgevers een beeldschermbril beschikbaar te stellen aan werknemers met ouderdomsverziendheid, die grotendeels werk verrichten achter een beeldscherm.

De volgende tabel geeft de geadviseerde additie in dioptrie voor een beeldschermbril en, ter vergelijking, voor een leesbril:

Na een staaroperatie, waarbij de oorspronkelijke ooglens is vervangen door een implantaatlens, is een leesbril met een sterkte van ca. +2 dpt veelal bruikbaar als beeldschermbril.


</doc>
<doc id="2322030" url="https://nl.wikipedia.org/wiki?curid=2322030" title="Diva Mayday">
Diva Mayday

Diva Mayday (Muiden, 2 oktober 1974) is een bekende Nederlandse travestie-artiest die voornamelijk optreedt als gast op de rode loper, host bij evenementen en personality in tv-programma's. 

Al op 4-jarige leeftijd begon de latere Diva Mayday met jurken aan te trekken en deed op 7-jarige leeftijd mee aan de Playbackshow van Henny Huisman. Later deed hij bij vele gelegenheden al playbackend bekende sterren als Dolly Parton of Madonna na.

Als Diva Mayday brak hij in 1995 door tijdens een travestie-verkiezing onder leiding van Nickie Nicole. Hiermee werd Mayday een belangrijke vertegenwoordiger van de tweede generatie dragqueens. Mayday trad regelmatig op in Amsterdamse discotheken zoals RoXY en iT. Mayday heeft ook een tijdlang opgetreden als ambassadeur voor de Reguliersdwarsstraat in Amsterdam.

Tegenwoordig werkt hij, naast alle shows en presentatieklussen, ook als dj en was hij van 2010 t/m 2014 organisator van de populaire feesten "Can You Feel iT?" in de Amsterdamse club AIR, de plek waar voorheen de fameuze club iT gevestigd was, waar dit feest op teruggreep. "Can You Feel iT?" werd in 2011 uitgeroepen tot beste feest van het jaar door homowebsite Gay.nl en uitgaansmagazine Gay & Night. 

In dit laatste tijdschrift heeft Mayday tevens een fotocolumn en daarnaast presenteert ze de rubriek Mayday TV on Tour voor de Amsterdamse homo-omroep MVS. Op 2 oktober 2014 vierde Mayday haar 25-jarig artiestenjubileum.



</doc>
<doc id="2322419" url="https://nl.wikipedia.org/wiki?curid=2322419" title="Desmoteplase">
Desmoteplase

Desmoteplase is een medicijn ontwikkeld uit het spuug van vampiervleermuizen. Het medicijn wordt gebruikt bij de behandeling na een herseninfarct om bloedproppen op te lossen.

De behandeling die patiënten op dit moment krijgen bij een herseninfarct is trombolyse. De behandling moet binnen vierenhalf uur na het infarct plaatsvinden. Na deze vierenhalf uur kan niet meer behandeld worden door middel van trombolyse. Hierdoor is voor een aantal patiënten is behandeling na een herseninfarct niet meer mogelijk, simpelweg omdat er geen tijd was.

Gebrek aan tijd komt niet alleen doordat niet iedereen op tijd in het ziekenhuis kan zijn, maar ook doordat er eerst vastgesteld worden of er sprake is van een herseninfarct of een hersenbloeding. Dit is noodzakelijk omdat de symptomen van beide ziektebeelden vrijwel gelijk zijn, maar de behandeling van een bloeding is heel anders dan de behandeling van een infarct. Er zal dus eerst een scan van het hoofd worden gemaakt om te kijken wat de oorzaak is. Vaak is dit een CT-scan, maar bij twijfel kan ook een MRI-scan gemaakt worden. Het vaststellen van een correcte diagnose beroerte kost dus tijd en dit is er niet altijd.

Uit testen met Desmoteplase bleek dat het nieuwe medicijn de behandelingsperiode verdubbelt tot 9 uur. Behalve dat het medicijn langer gebruikt kan worden, lijkt het ook beter te werken dan de stolseloplossende medicijnen die nu gebruikt worden. Desmoteplase kan schijnbaar bloedstolsels in het brein oplossen zonder effect te hebben op bloedstolling in de rest van het lichaam. Nog belangrijker is het feit dat desmoteplase het risico van bloeden op het brein niet verhoogt, wat wel het geval is met andere medicijnen. 
Het medicijn werd ontwikkeld door een team van wetenschappers aan de Monash-universiteit in Australië, onder leiding van Dr Robert Medcalf. Ze zagen dat vampiervleermuizen bloedproppen dagelijks oplossen om zo van hun maaltijd te genieten. Ze onderzochten het speeksel van de gewone vampiervleermuis, "Desmodus rotundus". Wanneer een vampiervleermuis zijn slachtoffer bijt wordt in het speeksel desmoteplase afgescheiden. Het vernietigt fibrine, dat zorgt voor het stollen van bloed, waardoor het bloed vrij uit de wond blijft stromen.


</doc>
<doc id="2323293" url="https://nl.wikipedia.org/wiki?curid=2323293" title="Bruce Beutler">
Bruce Beutler

Bruce Alan Beutler (Chicago, 29 december 1959) is een Amerikaans immunoloog en geneticus. Samen met Jules Hoffmann kreeg hij in 2011 de Nobelprijs voor de Fysiologie of Geneeskunde. Beutler is als hoogleraar verbonden aan het The Scripps Research Institute in La Jolla.

Beutler werd geboren in Chicago als zoon van de hematologist Ernest Beutler (1928-2008) en de journaliste Brondelle Fleisher. Gefascineerd door de natuur in zijn kinderjaren besloot hij al op zijn zevende om bioloog te worden. Na de Polytechnic School in Pasadena studeerde hij aan de Universiteit van Californië - San Diego waar hij op achttienjarige leeftijd zijn bachelorgraad behaalde. Zijn mastergraad verkreeg hij in 1981 aan de Universiteit van Chicago.

Uitgezonderd voor een korte periode aan de Rockefeller-universiteit in New York City was Beutler het grootste deel van zijn carrière werkzaam aan de Universiteit van Texas te Dallas. Vanaf 2000 is hij hoogleraar genetica aan The Scripps Research Institute.

In een serie van ontdekkingen beginnend midden jaren tachtig isoleerde Beutler de tumornecrosefactor (TNF) in muizen en ontdekte de ontstekingsremmende eigenschappen ervan. Daarop volgend ontwikkelde hij recombinant inhibiters voor deze TNF, die nu worden gebruikt in de behandeling van ontstekingsziektes.

Een andere belangrijke ontdekking van Beutler betrof de receptor voor lipopolysacharide (LPS), welke een belangrijke rol speelt bij de activering van de afweerreactie van een dier op een infectie. Zijn ontdekking hielp te verklaren hoe ontstekingen beginnen en hoe dieren infecties waarnemen. Voor zijn werk aan deze lipopolysacharide-receptoren won hij in 2011 de Nobelprijs, samen met Hoffmann en Steinman.


</doc>
<doc id="2323319" url="https://nl.wikipedia.org/wiki?curid=2323319" title="Jules Hoffmann">
Jules Hoffmann

Jules Alphonse Hoffmann (Echternach (Luxemburg), 2 augustus 1941) is een Frans bioloog en geneticus.

Samen met Bruce Beutler kreeg hij in 2011 de Nobelprijs voor de Fysiologie of Geneeskunde. Hoffmann is sinds 2007 voorzitter van de Académie des Sciences en is verbonden aan het Centre national de la recherche scientifique (CNRS).

Hoffmann studeerde biologie en scheikunde aan de Universiteit van Straatsburg waar hij in 1965 zijn bachelor behaalde en er in 1969 promoveerde. Na een korte periode aan de Duitse Universiteit van Marburg keerde hij terug naar Straatsburg.

In 1989, toen hij onderzoek deed met de fruitvlieg ("Protophormia terraenovae"), ontdekte Hoffmann twee tot dan toe onbekende immuunpeptides die defensieve reacties opwekten tegen bepaalde bacteria. Voorafgaand aan deze ontdekking werd gedacht dat deze bacterie-dodende peptides alleen aanwezig waren in zoogdieren.

In 1996 ontdekte Hoffmann met zijn onderzoeksteam dat receptoreiwitten bepaalde bacteria en andere micro-organismen kunnen herkennen en door mutaties in moleculen in het Toll-gen een aangeboren immuniteit activeren – de eerste verdedigingsrespons van het afweersysteem. Samen met Beutler en Steinmann werd Hoffmann voor deze ontdekkingen onderscheiden met de Nobelprijs.

In 2012 werd Hoffmann verkozen tot lid van de Académie française.


</doc>
<doc id="2323331" url="https://nl.wikipedia.org/wiki?curid=2323331" title="Ralph Steinman">
Ralph Steinman

Ralph Marvin Steinman (Montreal, 14 januari 1943 – New York, 30 september 2011) was een Canadees celbioloog en immunoloog. Hij was verbonden aan de Rockefeller-universiteit. Steinman geldt als de ontdekker van de dendritische cellen, een onderdeel van het immuunsysteem, en is daarvoor veelvuldig onderscheiden. 

Ralph Steinman werd geboren in Quebex als zoon van Irving Steinman, handelaar in herenkleding, en Nettie Takefman. Na de Sherbrooke High School ging hij in 1959 naar de McGill-universiteit, waar hij in 1963 zijn bachelordiploma in de biologie behaalde. Vervolgens ging hij naar de Verenigde Staten, naar de Harvard Medical School. In 1968 verkreeg hij er zijn mastergraad. Na het voltooien van een stage bij het Massachusetts General Hospital kwam hij in 1970 terecht bij de Rockefeller-universiteit, alwaar hij zijn gehele wetenschappelijke carrière aan verbonden bleef. Steinman was gehuwd met Claudia Hoeffel; uit het huwelijk werden een zoon, Adam, en twee dochters, Alexis en Lesley, geboren.

In 1973 ontdekte Steinman een tot dan toe onbekend celtype, die hij dendritische cel, noemde. Dendritische cellen zijn antigeen-presenterende cellen (APC's) die een belangrijke rol spelen bij adaptieve immuniteit doordat ze T-cellen activeren – witte bloedcellen die het lichaam helpen door een eerste verdedigingslinie te vormen tegen geïnfecteerde of kwaadaardige cellen. Steinman ontdekte dat dendritische cellen signalen ontvangen van het aangeboren afweersysteem en vervolgens de T-cellen activeren. T-cellen kunnen daarom alleen functioneren in aanwezigheid van deze dendritische cellen.

Het daarop volgende onderzoek leidde tot een nieuw inzicht in de wijze waarop deze cellen functioneren. Later richtte hij zijn aandacht op de rol die dendritische cellen spelen in de aanval van verschillende immuunziektes, inclusief weefselafstoting, weerstand tegen tumoren, autoimmuniteitsziektes en infecties, waaronder aids. Zijn onderzoek legde de basis voor talrijke nieuwe ontdekkingen in het belangrijke gebied van de immunologie en zorgde voor innovatieve nieuwe behandelmethodes voor onder andere kanker, infectieziektes en verstoringen in het afweersysteem.

Voor zijn werk ontving hij onder meer de Albert Lasker Award for Basic Medical Research (2007), de William B. Coley Award en de Gairdner Foundation International Award (2003) en in 2010 de Heinekenprijs voor de Geneeskunde. Hij was lid van de Amerikaanse National Academy of Sciences.

Op 3 oktober 2011, drie dagen na zijn overlijden, werd bekendgemaakt dat hem de Nobelprijs voor de Fysiologie of Geneeskunde voor 2011 was toegekend. Omdat zijn overlijden niet bij de commissie bekend was op het moment van bekendmaking, werd de prijs – in principe niet postuum toekenbaar – toch uitgereikt.


</doc>
<doc id="2323532" url="https://nl.wikipedia.org/wiki?curid=2323532" title="Sinustachycardie">
Sinustachycardie

Sinustachycardie is een versnelde hartslag, gedefinieerd als meer dan 100 slagen per minuut in rust.

De oorzaken zijn zeer divers, bijvoorbeeld emoties, onderliggend hartaandoening (hartfalen, kleplijden), koorts, anemie, sepsis, hormonale oorzaken (hyperthyreoidie, feochromocytoom), ondervulling door uitdroging of een bloeding, medicatie (theofylline, salbutamol), drugs zoals koffie en cocaine en alle andere condities die resulteren in stimulatie van de hartactiviteit.

Er moet vooral gezocht worden naar onderliggende oorzaken, middels bloedonderzoek, lichamelijk onderzoek, anamnese onder meer gericht op geneesmiddelen en drugs en symptomen van hartfalen, bloedonderzoek naar anemie, ontstekingswaarden en schildklierfunctie. Als er geen onderliggende oorzaak wordt gevonden is een sinustachycardie onschuldig en behoeft dit geen behandeling. Eventueel kan bij klachten een bètablokker worden gestart, maar in principe wordt dit ontraden.


</doc>
<doc id="2325639" url="https://nl.wikipedia.org/wiki?curid=2325639" title="Enthesitis">
Enthesitis

Enthesitis is een ontsteking van de enthesis, de overgang van pees of ligamenten in botweefsel. Enthesitis wordt ook vaak enthesopathie (aanhechtingspijn) genoemd. De enthesis is elk aanhechtingspunt (origo of insertie) van {skelet)spieren aan het bot, waar stress of opflakkerende auto-immuunziekten een ontsteking kunnen veroorzaken. Een enkele keer kan het fibroseren van weefsel (het overgaan van orgaanspecifiekweefsel naar niet specifiek bindweefsel agv aandoening of inwerkende kracht) of calcificatie (verkalken) een enthesitis oproepen. Aan de hiel, de Achillespees, ziet men een van de meest voorkomende enthesitis gerelateerd aan een inflammatoire auto-immuunziekte. 

Enthesitis wordt geassocieerd aan HLA-B27-artropathieën zoals de ziekte van Bechterew (spondylitis ankylopoetica), arthritis psoriatica, en reactieve artritis (Syndroom van Reiter). 

Symptomen omvatten pijnpunten aan de hiel, de tuberositas tibiae (aanhechtingsplaats van de kniepees), de crista iliaca (bekkenrand), en andere pees-aanhechtingsplaatsen.

Een gerelateerde aandoening is epicondylitis (tenniselleboog).


</doc>
<doc id="2326452" url="https://nl.wikipedia.org/wiki?curid=2326452" title="Pupilafstand">
Pupilafstand

De pupilafstand - op een brilrecept als PD, pupil distantie genoteerd - is de afstand in millimeters (mm) tussen de pupillen bij het in de verte kijken.

De pupilafstand wordt gemeten bij het aanmeten van een bril om de glazen goed voor de ogen te kunnen centreren. De afstand wordt vaak afzonderlijk voor het rechter- en linkeroog opgegeven, bijvoorbeeld: R 29.5 + L 31.5.

Standaard leesbrillen gebruiken zoals te koop bij supermarkten en drogisterijen hebben meestal een DP van 62 ± 1 mm.


</doc>
<doc id="2326866" url="https://nl.wikipedia.org/wiki?curid=2326866" title="Chordotomie">
Chordotomie

Onder chordotomie wordt in de pijngeneeskunde verstaan het onderbreken van de lange zenuwbanen in het ruggenmerg die pijnprikkels naar de hersenen vervoeren.
Hierdoor wordt de pijn niet meer waargenomen.

Chordotomie is vooral geschikt voor patiënten die aan kanker lijden en een beperkte levensverwachting hebben. De procedure helpt namelijk maar tijdelijk en kan niet onbeperkt worden herhaald. Met name patiënten met asbestkanker worden op deze wijze geholpen.
De lange banen ("tractus spinothalamicus") die de pijnprikkels (en de prikkels van warmte- en koude zintuigjes) vervoeren, verlopen aan de zijkant van het ruggenmerg, die voor de linkerlichaamshelft rechts en andersom, doordat de zenuwvezels al dadelijk bij het binnentreden van het ruggenmerg elkaar kruisen. Door hoog in de nek deze bundel door te snijden of te branden, blijft de tastzin intact, maar wordt pijn, warmte en koude niet meer waargenomen. Om pijn links te bestrijden, opereert men dus rechts en andersom.

Indicaties voor een chordotomie zijn eenzijdige pijn, beperkte levensverwachting en dat de pijn zich onder C5 bevindt.
Contra-indicaties zijn stollingsstoornissen en een verhoogde intracraniële druk.

De patiënt wordt onder narcose gebracht en een naald wordt ter hoogte van de tweede halswervel, onder het oor, in de bedoelde tractus gebracht. Door middel van deze naald van 2mm grootte wordt met radiofrequente stroom warmte opgewekt en de tractus door middel van hitte onderbroken.
Na de ingreep is de patiënt de pijn- koude en warmtezin kwijt. Hij moet dus voorzichtig zijn met hete vloeistoffen, op schoenen lopen enz.
Alternatieven zijn een stimulator in de tractus aanbrengen of de baan operatief onderbreken. Deze zijn geschikter voor mensen met een langere levensverwachting.



</doc>
<doc id="2327323" url="https://nl.wikipedia.org/wiki?curid=2327323" title="Vertepunt">
Vertepunt

Onder het vertepunt of punctum remotum van het menselijk oog wordt verstaan het verstgelegen punt op de oogas waar men zonder bril en zonder moeite nog scherp kan zien.

Bij ideale ogen ligt dit punt op oneindig (PS in nevenstaande afbeelding). Ligt het dichterbij, dan is men "bijziend" (myoop; situatie M in nevenstaande afbeelding). Ligt het „voorbij oneindig” – dat wil zeggen dat het "achter" de persoon ligt – is men "verziend" (hypermetroop; H in nevenstaande afbeelding).

Ouderdomsverziendheid (presbyopie, zie P in nevenstaande afbeelding) heeft alleen met het nabijheidspunt te maken, niet met het vertepunt.



</doc>
<doc id="2327477" url="https://nl.wikipedia.org/wiki?curid=2327477" title="LAURA (hoorimplantaat)">
LAURA (hoorimplantaat)

LAURA (een acroniem voor "Leuven and Antwerp Universities Research Auditory prosthesis") is een hoorimplantaat ontwikkeld door leden van verschillende Belgische universiteiten en instellingen, waaronder de Katholieke Universiteit Leuven en de Universiteit Antwerpen. Het is het resultaat van een multidisciplinaire samenwerking tussen artsen, onder wie professor Jean Marquet, logopedisten, audiologen en ingenieurs elektronica en mechanica. 

Stefaan Peeters gaf in 1979 de aanzet voor het project cochleaire inplantingen aan de KU Leuven waar het werkingsprincipe van het LAURA kunstoor werd vastgelegd. Na een lange periode van research stelde ABS de technologie op punt en zorgde voor het op de markt brengen ervan in 1990.

Het destijds revolutionaire apparaat liet een bepaalde categorie volledig doven, die met een gewoon hoorapparaat niet geholpen konden worden, weer geluiden waarnemen die ze na een intensieve training kunnen leren begrijpen. Het is geschikt voor sensoriële doven, personen bij wie het binnenoor niet (meer) functioneert. Bij dergelijke patiënten worden de trillingen van het trommelvlies niet meer doorgegeven aan het slakkenhuis van het binnenoor. Hier worden de trillingen normaal omgezet tot zenuwprikkels. De zenuwcellen die deze functie vervullen, zijn bij deze patiënten vernietigd of afwezig. Hoewel de gehoorzenuw zelf (samengesteld uit 30.000 tot 35.000 afzonderlijke zenuwvezels die het binnenoor met de hersenen verbinden) nog gedeeltelijk intact is, ontvangt ze geen prikkels meer vanuit het binnenoor en is er dus geen gehoor meer aanwezig. Een cochleair implantaat vormt dus een schakel tussen een buiten het lichaam aangebracht microfoontje en de rechtstreeks gestimuleerde gehoorzenuw. Ze treedt op als een soort van vereenvoudigde vervanging van de functies van het slakkenhuis of cochlea.

Uitwendig versterkt een gehoorapparaat op het oor een geluid of klank, dat aan een spraakprocessor wordt doorgegeven. Hier worden de beperkte impulsen geselecteerd die naar zestien plaatsen van de elektrode in het slakkenhuis zullen worden overgeseind om de gehoorzenuw te stimuleren. De spraakprocessor heeft de grootte van een "walkman" en kan op het lichaam meegedragen worden. Hij is met een verlengbaar snoer verbonden met het gehoorapparaat. 

Elektronische stimulatoren die de functie van het slakkenhuis vervangen, werden al voor LAURA op de markt kwam ingeplant, maar het ging steeds om eenkanaalsystemen die alleen het liplezen vergemakkelijken. Het LAURA-systeem was 8-kanalig bipolair of 16-kanalig monopolair, wat haar revolutionair maakte.

De werking van het kunstoor is gebaseerd op het aloude principe dat in de 18e eeuw door de Italiaanse natuurkundige Alessandro Volta en andere werd bestudeerd, met name gehoorstimulatie verkrijgen door het inbrengen van elektrische stimulatie in het binnenoor (Volta stak twee koperstaven in zijn oren).

LAURA bestaat uit twee elementen: het implantaat in het slakkenhuis en een uitwendig stuursysteem dat via infraroodstralen met het implant communiceert. Het implantaat bestaat uit een elektrode die op 16 verschillende plaatsen de gehoorzenuw kan stimuleren (bij een normaal mens kan de zenuw op 30.000 tot 35.000 plaatsen worden gestimuleerd). 

Het hart van de elektronica in het implantaat is een speciaal voor dit doel ontworpen chip, door professor Peeters vervaardigd in samenwerking met het laboratorium voor elektronische engineering van prof. W. Sansen van de KU Leuven. De afmetingen van de chip waren nauwelijks 3 bij 2,5 mm. De behuizing van de chip is 25 mm lang, 25 mm breed en 6,5 mm dik. Alle elektronische schakelingen zijn hermetisch afgesloten om de componenten tegen de bijtende invloed van lichaamsvloeistoffen te beschermen. 


</doc>
<doc id="2327704" url="https://nl.wikipedia.org/wiki?curid=2327704" title="HKS">
HKS

HKS is een kleurensysteem dat 120 steunkleuren en 3250 tonen bevat voor gecoat en ongecoat papier. HKS is een afkorting van drie Duitse bedrijven: Hostmann-Steinberg Druckfarben, Kast + Ehinger Druckfarben en H. Schmincke & Co.

HKS-kleuren kunnen, net als Pantonekleuren, worden gebruikt in elke vorm van gedrukte publicatie om voorspelbare kleuren te produceren. Net zoals in het Pantonekleurensysteem zijn er ook in het HKS-kleurensysteem kleuren die niet kunnen worden gereproduceerd bij gebruik van kleuren uit het CMYK-kleurbereik, zoals helder oranje of bepaalde kleurtonen blauw.

Het HKS-kleurensysteem volgt de richtlijnen van ISO 12647:2 2002 en de FOGRA-standaarden (zoals Fogra27L). Dit betekent dat HKS-kleuren beschikbaar zijn op alle papiertypes van de 12647. Dit maakt het gemakkelijker om de kleuren te printen, zowel in offset als met gebruikelijke digitale printtechnologieën.



</doc>
<doc id="2327950" url="https://nl.wikipedia.org/wiki?curid=2327950" title="Prohormoon">
Prohormoon

Een prohormoon is een precursor van een hormoon. Een prohormoon heeft zelf meestal geen hormonale activiteit. Prohormonen worden in cellen van 
endocriene 
klieren aangemaakt en worden vervolgens omgezet in hormonen. De term wordt sinds het midden van de 20e eeuw in de medische wetenschap gebruikt. Voorbeelden van natuurlijke, menselijke prohormonen zijn pro-insuline en pro-opiomelanocortine.


</doc>
<doc id="2328007" url="https://nl.wikipedia.org/wiki?curid=2328007" title="Emmetropie">
Emmetropie

Onder emmetropie (van het Griekse ἔμμετρος "émmetros", ‘passend’ en ὤψ "oops", ‘oog’) of normaalziendheid wordt in de oogheelkunde en optometrie de toestand verstaan van een oog dat geen zichtafwijkingen heeft. Een oog geldt als "emmetroop" wanneer het zonder accommodatie en zonder bril of contactlens een oneindig ver verwijderd voorwerp scherp kan waarnemen. In termen van de geometrische optica betekent dit dat een evenwijdig invallende (dat wil zeggen van een oneindig ver verwijderde lichtbron afkomstige) lichtbundel precies op het netvlies wordt gefocusseerd. Het vertepunt ligt dus op oneindig, en het nabijheidspunt op circa 30 cm (bij kinderen vaak minder).

Afwijkingen hiervan worden ametropie genoemd. Daartoe behoren myopie (bijziendheid), hypermetropie (verziendheid), astigmatisme, en nog enkele minder bekende afwijkingen.

Het concept van emmetropie is een idealisering die zowel voor het theoretische begrip alsook voor de praktrische correctie van de ametropie zinvol is. In tegenstelling tot wat de term "normaalziendheid" doet vermoeden, blijkt in de praktijk dat het gemiddelde menselijk oog in meerdere of mindere mate ametroop is.

Voor het gebruik van optische instrumenten is een normaalziend oog in het algemeen niet noodzakelijk, omdat het oculair meestal verstelbaar is. Hiermee kan men zonder bril corrigeren voor myopie of hypermetropie. Astigmatisme kan hiermee echter "niet" worden gecorrigeerd. Ook voor bepaalde beroepen, zoals piloten, buschauffeurs, schippers en dergelijke, is emmetropie niet wettelijk vereist. Wel kan een maximaal toegestane afwijking vastgelegd zijn (zoals voor piloten 3 dioptrie). Wel worden hoge eisen gesteld aan de gezichtsscherpte.


</doc>
<doc id="2328964" url="https://nl.wikipedia.org/wiki?curid=2328964" title="Abatacept">
Abatacept

Abatacept (Orencia®) is een geneesmiddel dat behoort tot de DMARD's en is een biological. Het werkt door de T-cel activatie te remmen. Abatacept wordt gebruikt wanneer onvoldoende gereageerd wordt op een behandeling met Methotrexaat of een combinatie van Methotrexaat en een TNF-α blokker, tocilizumab, rituximab of een ander (conventioneel) middel.

Abatacept is een CTLA-4 / IgG1 fusie-eiwit. Het IgG1 deel bestaat uit het scharnier, CH en CH domein.

Abatacept blokkeert het costimulatie signaal van Antigeen-presenterende cel aan T-Cellen
Normaal gesproken zijn voor volledige T-cel activatie de volgende stappen nodig 
Abatacept heeft een hoge affiniteit voor B7, en werkt door te binden aan het B7 eiwit op de APS’s, waardoor deze geen costimulatoir signaal aan de T-cel kunnen doorgeven, en T-cel activatie voorkomen wordt. 

De meest voorkomende bijwerkingen bij gebruik van Abatacept zijn hoofdpijn (>10%), diarree en misselijkheid (1-10%). Verder vaak voorkomende (1-10%) bijwerkingen zijn infecties aan keel, neus en longen, herpes simplex, herpes zoster en vorming van neutraliserende antilichamen.
Voor abatacept gebruikt wordt, moet gescreend zijn voor tuberculose



</doc>
<doc id="2329133" url="https://nl.wikipedia.org/wiki?curid=2329133" title="Tocilizumab">
Tocilizumab

Tocilizumab (RoActemra®) is een geneesmiddel dat behoort tot de DMARD's. Het werkt door de IL-6 receptor te blokkeren. Tocilizumab blokkeert zowel de oplosbare (sIL-6R) als de membraangebonden receptor (mIL-rR). Het wordt bij reumatoïde artritis toegediend als onderhuidse injectie of per infuus.


</doc>
<doc id="2331679" url="https://nl.wikipedia.org/wiki?curid=2331679" title="Pest van Cyprianus">
Pest van Cyprianus

De pest van Cyprianus is de naam voor een pandemie, waarschijnlijk van de pokken, die het Romeinse Rijk vanaf 250 n.Chr teisterde . 

De ziekte woedde nog steeds in 270, toen keizer Claudius II Gothicus (regeerde van 268-70) er aan overleed. De pest van Cyprianus veroorzaakte een wijdverspreid tekort aan mankracht in de landbouw en het Romeinse leger De ziekte is vernoemd naar Sint-Cyprianus, een vroeg-christelijke schrijver die getuige was van deze uitbraak en er ook over schreef. 



</doc>
<doc id="2334091" url="https://nl.wikipedia.org/wiki?curid=2334091" title="Forensisch Psychiatrisch Centrum (Gent)">
Forensisch Psychiatrisch Centrum (Gent)

Het Forensisch Psychiatrisch Centrum is een instelling in de Belgische stad Gent. Het is een forensisch psychiatrisch centrum dat zal fungeren als een gesloten instelling voor geïnterneerden en werd in mei 2014 geopend. In november 2014 neemt het centrum zijn eerste patiënten op.

De instelling brengt afdelingen observatie en oriëntatie, intensieve behandeling, verpleging en resocialisatie onder dak. Het gebouw biedt plaats aan 264 personen. De kostprijs bedraagt 80 miljoen €.

Het psychiatrisch centrum staat in de Wondelgemse Meersen aan de Limbastraat en is bereikbaar via een nieuw aangelegde weg naar de Wiedauwkaai. De hoofdingang ligt aan de zuidzijde ter hoogte van de Hurstweg. De eerste steen werd gelegd op 13 oktober 2011 door de ontslagnemende minister van justitie Stefaan De Clerck. Het is een volledig beveiligde instelling die een minimum aan hinder moet garanderen voor de omliggenden. 

In 2011 werd gesuggereerd dat het moeilijk zal worden om de 400 noodzakelijk werknemers te vinden, niet alleen omwille van de krapte op de arbeidsmarkt maar ook door het specifieke karakter van de instelling.

In augustus 2013 waren er nog twee verenigingen in de running voor de uitbating van het centrum, namelijk de vzw PFPCG (een pluralistisch platform van instellingen en experten in de forensische zorg in Vlaanderen) en Sodexo samen met Parnassia en FPC de Kijvelanden.



</doc>
<doc id="2334167" url="https://nl.wikipedia.org/wiki?curid=2334167" title="Mattheus van der Steen">
Mattheus van der Steen

M.A.P. (Mattheus) van der Steen (Rotterdam, 1975) (eerder bekend als 'Mattieu') is een Nederlandse christelijke voorganger en evangelist, met name bekend van de organisatie TRIN, waarvan hij in 2002 een van de oprichters was en waarvan hij het bekendste gezicht is. Van der Steen volgde een opleiding tot maritiem officier en werkte na het afronden daarvan als gezagvoerder op de "Anastasis" van Jeugd met een Opdracht (onderdeel "Mercy Ships"). Daarbij deed hij met name landen in Afrika aan.

Van der Steen staat bekend om zijn enthousiasmerende preken, grote evangelisatie- en gebedsgenezingscampagnes in onder meer Azië en Afrika, en ondernemingszin. Hij bezocht tientallen landen, voornamelijk met het oog op evangelisatie en hulpverlening. Van der Steen is ook intern betrokken bij Iris Ministries (Rolland en Heidi Baker) en spreekt regelmatig op de Iris Harvest Bijbelscholen en Iris-conferenties wereldwijd. In Nederland is hij ook een van de grondleggers van het Revival Alliance Network (RAN), een netwerk van christelijke leiders in Nederland en België.

In 2009 was Van der Steen samen met Lodewijk van Weerden initiatiefnemer van een geloofsgemeenschap in Harderwijk, waarvan hij ook voorganger zou worden. De gemeente stond aanvankelijk bekend onder de naam "ARCH" en heet anno 2014 "House of Heroes".

Van der Steen schreef enkele boeken, waaronder "Durf te dromen", dat in 2009 de Publieksprijs voor het Christelijke Boek won. Van der Steen is getrouwd met de Amerikaanse Rebekah van der Steen. 

Van der Steen krijgt ook kritiek vanuit christelijke stromingen. Zo zou hij wonderen claimen, die volgens critici aantoonbaar geen wonderen zijn. Met name zijn bewering dat er 'goudstof' uit zijn bijbel zou komen, werd bekritiseerd; de korrels bleken bij controle kopervijlsel te zijn. Ook is hij aanhanger van de leer van Woord van Geloof, dat volgens critici vooral succesverhalen benadrukt en een vorm van welvaartsevangelie is. De christelijk-satirische website Goedgelovig.nl was een van de aanjagers van deze kritiek, alsmede het Nederlands Dagblad.




</doc>
<doc id="2334199" url="https://nl.wikipedia.org/wiki?curid=2334199" title="Vrederust (Halsteren)">
Vrederust (Halsteren)

Vrederust is de naam van een landgoed ten oosten van Halsteren, waarop een psychiatrisch ziekenhuis is gevestigd.

Oorspronkelijk laggen hier 2 particuliere landgoederen, Buitenlust genaamd, en nog een paar andere aangrenzende terreinen met een gezamenlijke oppervlakte van 109 ha. die in 1906 werden aangekocht door de "Vereeniging tot Christelijke Verzorging van Krankzinnigen in Zeeland" opgericht in 1904. Het betrof dus een in Zeeland gevestigde stichting van protestanten huize. Deze wenste een bosrijke plaats voor een inrichting, waar schoon drinkwater voorhanden was. Door de opvattingen van die tijd, voor het behandelen van geesteszieken werd een bosrijke omgeving als heilzaam gezien, voor de normen van die tijd voldeed er geen grond in Zeeland. Aldus kwam men op een plaats buiten de eigen provincie terecht, goed bereikbaar uit alle hoeken van de provincie, het was maar 30 minuten lopen van het spoorwegstation (in die tijd niet ver).

De naam Vrederust was oorspronkelijk de naam van een buiten op Walcheren wat men had willen aankopen, maar niet voldeed aan de eisen.
Op 5 mei 1909 werd Vrederust officieel geopend en op 7 mei 1909 ariveerden de eerste patiënten.
eind 1909 waren er 187 patiënten ingeschreven. in 1926 waren er 6 paviljoens voor mannen patiënten, aan de linker kant van de Hoofdlaan en 6 paviljoens voor vrouwen, aan de rechterkant van de Hoofdlaan. de paviljoens werden met nummers aangeduid, paviljoen 1,3,5,7,9 en 11 voor de mannen en de paviljoens 2,4,6,8,10 en 12 voor de vrouwen. Al deze paviljoens zijn nu afgebroken behalve paviljoen 1, nu de Schorre genoemd. Dit paviljoen was samen met pav. 2 in 1931 uitgebreid met ieder een vleugel ontworpen door Boeyinga in Amsterdamsesijl. In 1931 is ook het Hoofdgebouw gebouwd, ook ontworpen door Boeyinga. Dit gebouw is nog steeds in gebruik.

Therapeutisch werk was te vinden in de boomgaard, de bloemkwekerij en de moestuin. In 1923 werd er een protestantse kerk op het terrein gebouwd, zaalkerkje met een vierkante toren. Architect was F.G.C. Rothuizen. ong. in 1970 werd de kerk verbouwd en wit geschilderd en kreeg toen de naam "De Ark".

In 1908 werd een watertoren gebouwd, onder architectuur van E. Knevel. Deze toren was nodig om het terrein drinkwater te voorzien. De toren was 31 meter hoog. In 1994 werd ze afgebroken.

Aldus ontstond te midden van het Brabantse land een protestantse, Zeeuwse, enclave.

Van van juni 1940 tot en met oktober 1944 was het in gebruik als Marine lazaret van de Duitsers, elke keer wilden de Duitsers meer gebouwen, uiteindelijk hadden zij 9 van de 12 paviljoens gevorderd en enige villa's aan de hoofdlaan, centrale keuken en wasserij werden gezamenlijk gebruikt, maar er was Duits en Nederlands personeel wat werkte voor de eigen mensen.
De patiënten van Vrederust waren voor een klein deel met personeel naar andere inrichtingen gebracht. op het terrein zelf werden noodvoorzieningen getroffen, zo werd het oude kantoor, de oude houten kerk in gebruik genomen om patiënten onder te brengen, tevens werden nog enige barakken aangekocht. Vrederust heeft ook in en buiten Bergen op Zoom ruimte kunnen huren om patiënten onder te brengen, Villa Meilust, aan de Zandstraat, Het Protestantse - en Katholieke Weeshuis in de Blauwe Handstraat, De Jozefgezellenvereniging in de Burg. van Hasseltstraat, Huize Lievenshove aan de Balsebaan (is afgebroken en nu staat er sporthal Gageldonk) Huize Lievensberg en de Jeugdherberg Klavervelden (niet het huidige gebouw dat is van later datum) ook aan de Balsebaan, nu Balsedreef. De patiënten van Hz Lievenshove en Klavervelden, werkten in de bossen rondom deze gebouwen.
Half oktober 1944 konden alle patiënten terugkeren naar Vrederust. waar ook evacues waren van Tholen en Schouwen-Duiveland, deze eilanden waren onderwater gezet. tijdens de bevrijding van Bergen op Zoom 27-10-1944 en Vrederust 30-10-1944 kwamen er nog vluchtelingen bij uit de directe omgeving. Vrederust heeft ook schade opgelopen tijdens de bevrijding, maar er waren geen doden te betreuren, wel gewonden.

Later, toen het moeilijker werd om Zeeuwse werknemers te vinden, kwamen er steeds meer West-Brabanders te werken. In de jaren 70 van de 20e eeuw werd Vrederust meer en meer geïntegreerd in de omgeving waarin het lag. Er kwam meer aandacht voor ambulante verzorging waardoor het aantal permanente cliënten afnam. Uiteindelijk werd het ziekenhuis onderdeel van GGZ West-Noord-Brabant.

In 1987 werd een deel van het terrein aangekocht door de Stichting Brabants Landschap. Dit deel ging weer- net als voorheen- Buitenlust heten.

Het terrein van de instelling Vrederust werd in 1997 gerenoveerd. Het werd toegankelijk voor buitenstaanders en er kwam een kunst- en beeldenroute.

In 2009 en 2011 werden een aantal nieuwe gebouwen in gebruik genomen.
In 2009 een zorgcentrum en in 2011 gebouw 'de Schelde', waarin 10 afdelingen zijn gevestigd die voorheen in andere, veelal verouderde, gebouwen op het landgoed waren gevestigd.



</doc>
<doc id="2334508" url="https://nl.wikipedia.org/wiki?curid=2334508" title="Dora Ratjen">
Dora Ratjen

Heinrich Ratjen (geboren als Dora Ratjen; Bremen, 20 november 1918 - aldaar, 22 april 2008) was een Duits atleet. Ratjen deed als hoogspringster mee aan de Olympische Spelen van 1936 in Berlijn en stelde in 1938 het wereldrecord hoogspringen bij de vrouwen op 1,67 m. In september 1938 stelde een politiearts vast, dat Ratjen een man was. De officier van justitie stelde verder vast, dat er nooit sprake was geweest van fraude. Ratjens record werd uit de boeken geschrapt en Ratjen gaf zijn prijzen terug aan de dames die achter hem waren geëindigd. Ratjen leefde vervolgens verder als man.

De vroedvrouw wist na de geboorte niet, of Heinrich een jongen of een meisje was en adviseerde de ouders het interseksuele kind op te voeden als meisje. Dora had volgens het politierapport niet alleen een toompje aan de achterkant van zijn penis dat op een vagina leek, maar plaste ook niet via zijn penis. Het gebruikelijke advies was om deze kinderen als meisje op te voeden. Dora werd aangegeven als meisje en groeide ook zo op. Het lag daarom ook voor de hand om bij de meisjes te sporten. In 1936 verving hij Gretel Bergmann, die als Joodse vrouw niet mocht meedoen aan de Spelen in Berlijn. De mythe ontstond, dat Ratjen door de nazi's als geheim wapen was ingezet om het goud bij de dames te winnen. Dit verhaal diende ook als basis voor de speelfilm 'Berlin 36 die wahre Geschichte einer Siegerin'. Uit onderzoek van Der Spiegel in 2009 was inmiddels al gebleken, dat dit verhaal onjuist was.

In september 1938 reisde Dora per trein van Wenen naar Keulen. In Maagdenburg waarschuwde de conducteur de politie dat er een man in vrouwenkleren in de trein zat. Ratjen werd gearresteerd en naar het Hohenlychen Sportsanatorium gestuurd voor verder onderzoek. Tot opluchting van Ratjen zelf stelde de arts vast dat Ratjen een man was. Zelf had hij ook voortdurend twijfels. Ook werd geconstateerd dat er nooit fraude in het spel was geweest. Hoewel Ratjens vader eerst weigerde om het geslacht van zijn kind officieel te wijzigen, verzocht hij in maart 1939 om de naam van zijn kind te wijzigen in Heinrich. Ratjen kreeg een nieuw paspoort. Heinrich werd als werkman tewerkgesteld in Hannover en nam na de oorlog het café van zijn ouders in Erichshof bij Bremen over. Hij weigerde ooit nog te spreken over zijn jeugd als meisje. Ook een arts van de International Association of Athletics Federations onderzocht Ratjen. Zijn record werd daarna uit de boeken geschrapt. Ratjen stuurde zijn medailles terug aan de federatie.

In 1966 publiceerde Time Magazine een interview uit 1957 met 'Hermann' Ratjen, die in tranen zou hebben bekend dat de nazi's hem hadden gedwongen deel te nemen als vrouw bij de Spelen van Berlijn. Dit interview was de basis van de mythevorming over Ratjen. Het artikel werd op 18 maart 2011 officieel teruggetrokken door het magazine.



</doc>
<doc id="2338015" url="https://nl.wikipedia.org/wiki?curid=2338015" title="Oogdruppels">
Oogdruppels

Oogdruppels bestaan uit een zoutoplossing waarin een medicament is opgelost, dat op deze wijze plaatselijk in het oog kan worden toegepast. Welk medicament hangt vanzelfsprekend af van de aandoening waar behandeling voor gezocht wordt.
Deze lijst van medicamenten is onvolledig:

Bijwerkingen van oogdruppels zijn meestal eveneens plaatselijk:

De patiënt doet het hoofd iets achterover, het onderooglid wordt wat naar beneden getrokken, de patiënt kijkt omhoog en eventueel wordt het traanpuntje dichtgedrukt. Vervolgens worden er een paar druppels tussen het oogwit en het onderste ooglid gebracht. Men hoeft niet bang te zijn dat er te veel druppels worden toegediend, alleen de sterkte, de concentratie telt.

Daarnaast is de frequentie van toediening van belang. Druppels moeten vaak frequent worden toegediend. Zalf belemmert het zien. Daarom zijn sommige producten een soort gel, een tussenvorm (Terra-Cortril; Fucithalmic).


</doc>
<doc id="2355393" url="https://nl.wikipedia.org/wiki?curid=2355393" title="Lyan Verburg">
Lyan Verburg

Lyan Verburg (Bodegraven, 20 augustus 1963) is een Nederlandse orthopedagoog die landelijke bekendheid verwierf als dirigent van het Jostiband Orkest.

Verburg studeerde in 1989 af als orthopedagoog aan de Universiteit van Leiden en werd in 2007 aangesteld als zakelijk en muzikaal orkestleider van de Jostiband. Hier volgde zij Wim Brussen op die het orkest sinds 1966 onder zijn hoede had. Zij was al sinds 1982, tijdens haar studie, als medewerker betrokken bij de Jostiband.


</doc>
<doc id="2361715" url="https://nl.wikipedia.org/wiki?curid=2361715" title="Eosinofiele oesofagitis">
Eosinofiele oesofagitis

Eosinofiele oesofagitis is de naam van een chronische ontstekingsziekte van de slokdarm. De aandoening heet zo omdat de wand van de slokdarm ("oesofagus") bij patiënten met deze ziekte is geïnfiltreerd door eosinofiele granulocyten. Dat zijn bloedcellen die betrokken zijn bij ontstekingsreacties, onder andere bij de afweer tegen parasitaire ontstekingen en bij allergieën.

De aandoening komt voor bij kinderen en volwassenen. Tot enkele jaren geleden werd ze niet goed herkend en dacht men dat het een heel zeldzame ziekte was. Recente gegevens wijzen erop dat het aantal gevallen van de ziekte snel toeneemt en dat de ziekte helemaal niet zo zeldzaam is. Vooral kinderen en mannen in de leeftijd tussen 20 en 40 jaar worden getroffen, maar de ziekte kan op iedere leeftijd voorkomen.

Volwassenen met de ziekte hebben vaak last van brandend maagzuur of slikklachten. Het eten zakt niet goed (dysfagie) en kan zelfs vast blijven zitten in de slokdarm (voedselimpactie). Als er eten in de slokdarm vast blijft zitten dient dit soms met een camera verwijderd te worden. Bij mensen met klachten van het slecht zakken van voedsel kan met een endoscoop de binnenkant van de slokdarm bekeken worden (endoscopie) om de oorzaak van de klachten vast te stellen. Bij patiënten met eosinofiele oesofagitis wordt vaak vastgesteld dat de slokdarm vernauwd is, en dikwijls zijn er ook een soort ringen te zien en een bleek en kwetsbaar slijmvlies. Daarnaast kunnen er eosinofiele microabcesjes worden gezien, longitudinale strepen door de slokdarm, kwetsbaar slijmvlies en vernauwingen. Soms zijn de vernauwingen zo ernstig dat deze opgerekt moeten worden met een staaf of ballon. Om de diagnose eosinofiele oesofagitis te stellen worden tijdens de endoscopie weefselhapjes genomen en deze dienen onder de microscoop te worden bekeken. Dit is de enige manier om de aanwezigheid van de ziekte vast te stellen. Onder de microscoop worden dan veel eosinofiele granulocyten gezien, dit zijn bloedcellen die veelal betrokken zijn bij allergische reacties in het lichaam.

De oorzaak van de ziekte is nog niet duidelijk. Het lijkt erop dat veel mensen met de aandoening allergisch zijn voor bepaalde voedselbestanddelen en mogelijk ook voor pollen. Sommige diëten lijken daarom te werken bij de ziekte, maar omdat het niet te voorspellen is waarvoor de patiënt allergisch is, dienen zogenaamde exclusiedieten zeer uitgebreid te zijn waardoor het zeer lastig is om de ziekte met een dieet te behandelen. In het Academisch Medisch Centrum te Amsterdam wordt onderzocht wat de rol is van voedselallergieën bij deze aandoening. Daarnaast is er mogelijk een relatie met de refluxziekte. Het is ook mogelijk dat allergie voor pollen van invloed is bij de ziekte. Amerikaans onderzoek heeft laten zien dat er ook een erfelijke factor een rol speelt bij het ontstaan van eosinofiele oesofagitis.

De behandelmogelijkheden zijn beperkt tot het vermijden van voedselbestanddelen waarvoor de patiënt allergisch is en medicijnen die de ontstekingsreactie remmen. Zuurremmende medicijnen zoals protonpompremmers (protonpumpinhibitors: PPI) werken bij een deel van de patiënten. Van de patiënten die reageren op PPIs wordt ook wel gezegd dat ze "PPI-responsive oesophageal eosinophilia" hebben. Dit wordt door sommige artsen beschouwd als een andere ziekte dan eosinofiele oesofagitis. Indien de slokdarm ernstig vernauwd is geraakt kan deze worden opgerekt door middel van een ballon of een staafje. Het nadeel van deze behandeling is dat er een risico bestaat dat de slokdarm gaat bloeden of scheuren door het oprekken. Er wordt onderzoek gedaan naar nieuwe en betere behandelmogelijkheden.


</doc>
<doc id="2376633" url="https://nl.wikipedia.org/wiki?curid=2376633" title="Sint-Willibrordusstichting">
Sint-Willibrordusstichting

De Sint-Willibrordusstichting was een rooms-katholieke instelling voor verpleging van psychiatrische patiënten in de Noord-Hollandse plaats Heiloo.

De "Willibrordusstichting" in Heiloo werd in de jaren twintig van de 20e eeuw gesticht door de Broeders van Onze-Lieve-Vrouw van Lourdes, die al een soortgelijke instelling, "Huize Voorburg", in het Brabantse Vught beheerden. In 1927 verwierf de congregatie gronden voor de bouw van een inrichting in Heiloo. In de jaren tussen 1928 en 1940 verrees het complex voor psychiatrische patiënten. Het complex was geheel zelfvoorzienend en kende een grote variatie aan gebouwen. Vanaf 1930 werden er psychiatrische patiënten opgenomen en verpleegd. Ook werden psychiatrisch verpleegkundigen opgeleid om het Nederlands staatsdiploma "ziekenverpleging B" te behalen. Na 1963 werden de fameuze "stencils van Heiloo" in Nederland verspreid en werd de inhoud van het kernvak "psychiatrische verpleegkunde" voor de drie leerjaren voor het eerst door verpleegkundigen beschreven. In "Een bron van zorg en goede werken" door C. Th. Bakker en L. de Goei (2002) wordt de geschiedenis van de geestelijke gezondheidszorg in Noord-Holland-Noord beschreven. De "Willibrordusstichting" te Heiloo neemt daarin een belangrijke plaats in. In het academisch proefschrift "Gekkenwerk" van dr. G.J.C. aan de Stegge (2012) wordt de ontwikkeling van het beroep "psychiatrisch verpleegkundige" in Nederland in de periode 1830-1980 vastgelegd. Ook hierin is de belangrijke bijdrage van de Broeders van Onze-lieve-Vrouw van Lourdes aan de psychiatrische verpleging en opleiding tot dit beroep opgenomen.

In 1997 werd de organisatie onderdeel van de geestelijke gezondheidszorg (GGZ) in de provincie Noord-Holland. De instelling GGZ Noord-Holland-Noord vestigde op het terrein van de instelling - in een vleugel van het hoofdgebouw - een museum over de geschiedenis van de psychiatrie en psychiatrische verpleegkunde. In het museum worden onder meer therapeutische attributen en medische instrumenten getoond en wordt een beeld getoond van het leven in dit soort inrichtingen. 

De accommodaties op het terrein voldoen niet meer aan de eisen die gesteld worden aan een moderne psychiatrisch verpleeginrichting. De GGZ-instelling is om die reden in 2010 verhuisd.
In de loop van 2015 onderging de Willibrordusstichting een naamverandering. Het terrein heet nu Landgoed Willibrordus. Er is nu het "Willibrordus Business Centrum" gevestigd. De kapel doet voornamelijk dienst als cultureel centrum (Cultuurkoepel Heiloo). Op het terrein bevinden zich opnameklinieken voor forensische psychiatrie, woonvormen voor langdurige zorg, een gezondheidscentrum, drukkerij De Dijk en tuincentrum De Buitenkans.


</doc>
<doc id="2376670" url="https://nl.wikipedia.org/wiki?curid=2376670" title="Bisacodyl">
Bisacodyl

Bisacodyl is een contactlaxans. Bisacodyl is een gemodificeerd trifenylmethaan. In 1953 werd het voor het eerst gebruikt als laxeermiddel, vanwege zijn overeenkomsten met fenolftaleïne.

Contactlaxantia trekken vloeistof aan in de dikke darm en stimuleren de natuurlijke darmbeweging. Hierdoor wordt de ontlasting zachter en kunnen de darmen deze beter voortstuwen. 

Er doen diverse fabels over laxeermiddelen de ronde, waarvan de bekendste de zogenaamde ‘luie darm’ bij langdurig gebruik. Het Nederlands Huisartsen Genootschap meldt in zijn richtlijnen duidelijk dat langdurig gebruik van laxeermiddelen "niet" leidt tot een luie darm.

Bisacodyl mag drie dagen gebruikt worden. Indien resultaat uitblijft, dient contact met een arts te worden opgenomen. De oorzaak van de obstipatie dient dan nader onderzocht te worden. Bij juist gebruik, volgens de bijsluiter, zijn de risico’s van bisacodyl minimaal.

Bisacodyl is onder meer verkrijgbaar onder de merknaam Dulcolax (tabletten en zetpillen).


</doc>
<doc id="2411377" url="https://nl.wikipedia.org/wiki?curid=2411377" title="Signaalkleur">
Signaalkleur

Een signaalkleur is een kleur die in subjectieve zin de aandacht trekt in de perceptie van mensen.

Vooral (fel)rood en (fel)oranje worden beschouwd als signaalkleuren en worden als zodanig gebruikt om te waarschuwen of om de aandacht te trekken, maar ook heldere of felle tinten van blauw (dus alle primaire kleuren).
Signaalkleuren worden ook in kinderspeelgoed en dergelijke veel gebruikt (primaire kleuren plus groen).

De perceptie van kleuren is subjectief en niet iedereen is het met elkaar eens of een bepaalde kleur daadwerkelijk signaleringswaarde heeft. Hoewel men het in meerderheid eens is dat (een bepaalde tint van) een kleur een signaalkleur is, kan een kleur voor mensen die kampen met kleurenblindheid sterk verminderde tot geen enkele signaleringswaarde hebben. De betekenis of perceptie van kleuren kan ook per cultuur verschillen.
Daarnaast kunnen bepaalde manipulaties of technieken de (subjectieve) signaleringswaarde verhogen, zoals:


Merk op dat met de 'felheid' van een actieve lichtbron niet per se hetzelfde wordt bedoeld als een felle kleur (zoals bij gereflecteerd licht).

Zoals de naam al zegt is het doel van signaalkleuren om de aandacht te trekken, 'een signaal af te geven'; het gebruik van een signaalkleur is daarmee op zichzelf al informatie, een boodschap. Welke informatie wordt afgegeven kan verschillen en hangt af van de context. Een aantal voorbeelden:



</doc>
<doc id="2431501" url="https://nl.wikipedia.org/wiki?curid=2431501" title="De Viersprong">
De Viersprong

De Viersprong is de naam van een psychotherapeutisch centrum in Halsteren, gelegen aan Gasthuisstraat 6 en gevestigd in Villa Buitenrust, een rijksmonument uit 1902, ontworpen door Petrus Johannes van Genk.

In 1711 was er sprake van een hoeve "Buitenrust". Omstreeks 1780 werd deze verkocht aan Emericus De Weert, die rentmeester was van Stadhouder Willem V. De nieuwe eigenaar kocht er veel grond bij, en ook latere eigenaar Petrus van der Schrieck deed dat. Tussen 1810 en 1825 werd een groot deel van de grond verkocht aan een zoutzieder en halverwege de 19e eeuw komt er de azijnfabriek van "Eugerius van der Schrieck". Deze azijnfabriek verhuisde wat later naar Bergen op Zoom en veel grond ging verloren aan de aanleg van een nieuwe rijksweg en een begraafplaats. In 1866 werd de hoeve aan de gemeente Halsteren geschonken met het doel er een liefdesgesticht op te richten. Dit werd Rusthuis "Sint-Elisabeth", dat van 1899-1978 in een neogotisch pand was gevestigd, dat tegenwoordig door nieuwbouw is vervangen.

De eigenaar, Adriaan Testers, ging elders op het terrein wonen en zijn zoon, Laurent Testers, gaf opdracht tot de bouw van villa Buitenrust. Na de Tweede Wereldoorlog werd het huis verkocht om uiteindelijk, in 1955, aan psyciatrisch ziekenhuis Vrederust verkocht te worden.

"De Viersprong" werd in 1955 opgezet vanuit het nabijgelegen psychiatrisch ziekenhuis Vrederust. Daartoe werd de villa "Buitenrust" met bijbehorende tuin aangekocht. De tuin is ontworpen door Mien Ruys. In 1957 kwamen de eerste cliënten in de toen "neurosesanatorium" genaamde instelling. In 1968 werd de naam gewijzigd in "psychotherapeutisch centrum". In 1970 werd De Viersprong zelfstandig. Er werden paviljoens in de tuin gebouwd en het aantal cliënten nam toe. De villa diende als hoofdgebouw, totdat in 1995 een nieuw hoofdgebouw werd neergezet en de staf in de villa ging huizen. Vooral sinds 2000 werden nieuwe behandelmethoden geïntroduceerd, met name voor mensen met complexe persoonlijkheidsproblemen en gedragsproblemen. In 2011 werd de naam van de Viersprong veranderd in "de Viersprong, landelijk centrum voor persoonlijkheidsproblematiek". In 2014 werd de naam "de Viersprong, specialist in persoonlijkheid, gedrag en gezin."



</doc>
<doc id="2461107" url="https://nl.wikipedia.org/wiki?curid=2461107" title="Post-trombotisch syndroom">
Post-trombotisch syndroom

Een belangrijke langetermijncomplicatie van een diepe veneuze trombose van het been is het post-trombotisch syndroom (PTS). Dit syndroom ontstaat zonder preventieve maatregelen in ongeveer 30-50 procent van de patiënten. Dit syndroom wordt gedefinieerd als een complex van klachten volgend op een diepe veneuze trombose, waarbij veneuze reflux en belemmerde veneuze afvloed centraal staan.

De symptomen zijn: zwelling, persisterende pijn of een zwaar gevoel in het been. Ook treedt atrofie en verkleuring van de huid op, soms ulceratie tot gevolg.

De kans op het ontwikkelen van een post-trombotisch syndroom wordt gereduceerd door het dragen van een therapeutische elastische kous gedurende ten minste twee jaar.


</doc>
<doc id="2461304" url="https://nl.wikipedia.org/wiki?curid=2461304" title="Antihypertensivum">
Antihypertensivum

Onder een antihypertensivum verstaan we een geneesmiddel dat de bloeddruk verlaagt. Door een hoge bloeddruk te verlagen wordt beschadiging van hart, nieren, hersenen, ogen en andere organen voorkomen.
De belangrijkste bloeddrukverlagende middelen zijn

Hypertensie of hoge bloeddruk is geen ziekte, maar een risicofactor. Dat wil zeggen dat iemand met een hoge bloeddruk geen klachten heeft en geen belemmeringen ervaart, maar wel een verhoogd risico loopt op andere ziekten, voornamelijk op hart- en vaatziekten, met name op vernauwde kransslagaders, met als gevolg angina pectoris en hartinfarct, en de slagaders naar de hersenen met CVA oftewel een beroerte als mogelijk gevolg. Verder kan hypertensie gepaard gaan met afwijkingen van de nierfunctie en met hartproblemen zoals boezemfibrillerenen met hartfalen. In de ogen kan retinopathie optreden, zij het minder vaak dan bij diabetes mellitus.
Voor de hart- en vaatproblemen is hoge bloeddruk een van de risicofactoren; andere zijn roken, te hoog cholesterol (LDL), overgewicht, bewegingsarmoede, en CVA of hartklachten in de familie en/of de voorgeschiedenis.

Aan de hand van deze factoren kan de kans op problemen worden ingeschat, en volgt een advies met de bedoeling het risico dat er binnen tien jaar als gevolg daarvan problemen ontstaan, terug te brengen tot kleiner dan 5%. Een dergelijke behandeling heeft ook nadelen en bijwerkingen. Gelukkig zijn er verschillende middelen: als de patiënt het ene middel slecht verdraagt, kan een ander gegeven worden. In jargon wordt gesproken over NNT (numbers needed to treat (het aantal patiënten dat je moet behandelen om één ernstig CVA of hartinfarct te voorkomen) en NNH (numbers needed to harm: het aantal patiënten die je moet behandelen om één ernstige complicatie te veroorzaken).
De bloeddruk wordt weergegeven door twee getallen, bijvoorbeeld 125/80. Het eerste getal, de systolische bloeddruk of bovendruk, is de druk die aan de slagaders wordt doorgegeven tijdens het samentrekken van de hartkamer.
Het tweede, kleinere getal is de diastolische bloeddruk, dat is de druk die in de slagaders blijft bestaan als het hart zich ontspant. De bloeddruk wordt weergegeven in mm Hg (millimeters kwik). Hoewel de systolische druk meer dan de diastolische beïnvloed wordt door emoties, blijkt een gemiddelde van een aantal metingen een betere voorspeller van orgaanschade. Als vuistregel wordt er behandeld boven 140 mm Hg, bij diabeten boven de 130 mm Hg.


Stoppen met roken is het beste wat de patiënt kan doen; meer bewegen en afvallen komen direct daarna.
Medicamenteus werkt ieder middel weer anders in op de ingewikkelde manier waarop de bloeddruk geregeld wordt.
Het effect van de vier belangrijkste groepen is ongeveer gelijk; de keuze wordt bepaald door de bijwerkingen of eventuele comorbiditeit.

De bloeddruk wordt door allerlei mechanismen op peil gehouden. Belangrijk hierbij zij de kleine vertakkingen van de slagaders, de arteriolen. Deze hebben een kraanfunctie. Algehele verwijding van de arteriolen veroorzaakt bloeddrukdaling.
Daarnaast is de vulling van het systeem van belang; de nier zal vocht vasthouden als de bloeddruk te laag is, waardoor de druk weer stijgt. Diuretica zetten de nier aan om meer vocht uit te scheiden. Bovendien lijken ze een vaatverwijdend effect te hebben.

Daarnaast maakt de nier renine aan, dat de vorming van angiotensineI uit angiotensinogeen in gang zet. Angiotensine I wordt door Angiotensine Converting Enzyme, ACE, omgezet in Angiotensine II. Angiotensine II verhoogt de bloeddruk door de arteriolen te vernauwen door contact te maken met de AT1-receptor. Tevens zet het de bijnier aan om aldosteron te maken, een hormoon dat de nier aanzet om zout en dus vocht vast te houden. Deze stappen van het Renine-angiotensine-systeem (RAS) kunnen met medicijnen beïnvloed worden om de bloeddruk te verlagen, te weten remming van renine, ACE-remming en het blokkeren van de AT1-receptor waardoor de functie van angiotensine II wordt verminderd. 

Een andere belangrijke regelaar van de bloeddruk is het sympathische zenuwstelsel.
De neurotransmitters adrenaline en noradrenaline vernauwen de meeste arteriolen, versnellen het hart, verhogen de druk ("maken het lichaam klaar als het moet vechten of vluchten"). Blokkade van de receptoren van het sympathische zenuwstelsel (alfa- en bètareceptoren) verlaagt de bloeddruk. Er bestaan alfa-, bèta-, en alfa-bètablokkers.

De grenzen van de bloeddruk worden goed bewaakt door deze mechanismen. Ook een te hoge bloeddruk wordt binnen bepaalde, te hoge, grenzen gehouden, zodat een deel van de behandeling wordt tegengewerkt. Een bètablokker kan er daardoor toe leiden dat er vocht wordt vastgehouden. Daarom worden er bij hoge bloeddruk dikwijls combinaties van medicijnen voorgeschreven, zoals een bètablokker met een diureticum.

Door te interveniëren bij de regeling van de bloeddruk, ontregelt men mogelijk ook aanpassing van de bloeddruk aan de positie van het lichaam. In de halsslagader bevinden zich sensors die de bloeddruk reguleren. Gaat iemand van een liggende houding plotseling staan, dan zou het bloed uit het hoofd vloeien met een soort flauwte als gevolg, ware het niet dat een reflex vanuit de halsslagader de druk op peil houdt. Veel bloeddrukverlagers hebben dan ook orthostatische hypotensie als bijwerking. Het is een uitdaging de bloeddruk zo te regelen, dat hij binnen normale waarden blijft, ongeacht de houding.

Er zijn vier mogelijkheden als eerste keus. De keus daartussen wordt bepaald door de eventuele bijkomende ziekten: bij hartfalen of eiwit in de urine zou men kunnen kiezen voor een ACE-remmer, bij ritmestoornissen een calciumantagonist, bij angina pectoris een bètablokker, bij oedemen eventueel een diureticum.
Bij astma kiest men bij voorkeur geen bètablokker, bij een te hoog kalium geen ACE-remmer enz.

Meestal is er geen noodzaak om hoge bloeddruk met spoed te behandelen. Bij de zeldzame maligne hypertensie moet echter wel ingegrepen worden; hierbij is er een torenhoge bloeddruk die alsmaar blijft stijgen en gepaard gaat met oogafwijkingen en eiwit in de urine. Hierbij lopen de hersenen gevaar. Behandeling bestaat uit de toediening van een vaatverwijder, bijvoorbeeld nitroprusside per infuus.



</doc>
<doc id="2463375" url="https://nl.wikipedia.org/wiki?curid=2463375" title="Pregabaline">
Pregabaline

Pregabaline (INN) of ("S")-3-aminomethyl-5-methyl-hexaanzuur is een γ-aminozuur dat verwant is aan de neurotransmitter γ-aminoboterzuur (GABA). Het is een middel met een anti-epileptische werking. Daarnaast is het middel ook geïndiceerd voor de behandeling van gegeneraliseerde angststoornis en van neuropathische pijn. Pregabaline is de werkzame stof in het geneesmiddel "Lyrica" van Pfizer. Dit is verkrijgbaar in capsules met 75 tot 300 mg pregabaline, of als drank met 20 mg/ml pregabaline.

Pregabaline werd ontwikkeld aan de Northwestern University in Evanston (Illinois) door professor Richard Bruce Silverman en medewerkers, met steun van de Warner-Lambert Company. Warner-Lambert is in 2000 overgenomen door Pfizer. Pfizer heeft pregabaline op de markt gebracht met als merknaam "Lyrica".

In de Europese Unie is Lyrica toegelaten sedert 6 juli 2004.

In de Verenigde Staten werd Lyrica door de Food and Drug Administration voor het eerst toegelaten op 30 december 2004. In 2007 werd Lyrica er ook toegelaten voor de behandeling van fibromyalgie.


De chemische structuur van pregabaline gelijkt op die van gamma-aminoboterzuur (GABA), maar de werking van het middel is niet vergelijkbaar met die van GABA. Pregabaline is noch een antagonist noch een agonist van GABA-receptoren. Pregabaline bindt zich in het centrale zenuwstelsel aan een auxiliaire subeenheid van spanningsafhankelijke calciumkanalen. Daardoor vermindert het de neuronale gevoeligheid. Het vermindert ook de afgifte van verschillende neurotransmitters, waaronder substantie P, glutamaat en noradrenaline. Het exacte werkingsmechanisme van pregabaline is nog niet duidelijk.

De vaakst gemelde bijwerkingen zijn duizeligheid en slaperigheid. Bij het gebruik van Lyrica kan wazig zicht, dubbel zien of verlies van het gezichtsvermogen optreden. Verhoogde eetlust, gewichtstoename en erectiestoornissen kunnen ook voorkomen. Een opsomming van mogelijke bijwerkingen is te vinden in de bijsluiter.



</doc>
<doc id="2464147" url="https://nl.wikipedia.org/wiki?curid=2464147" title="Menselijk skelet">
Menselijk skelet

Het menselijk skelet of geraamte is het geheel van botten en beenderen in het menselijk lichaam.

Een normaal compleet skelet van een volwassen persoon bestaat uit 206 beenderen. Er treden vrij vaak individuele variaties op: sommige botjes ontstaan pas als botstructuren op latere leeftijd en niet bij iedereen, daarvoor bestaan ze uit kraakbeen of bindweefsel; sommige mensen hebben een of twee paar extra ribben, of een of meer wervels zijn gedeeltelijk vergroeid; soms zijn er drie werveltjes in het stuitje, soms vier. Ook de sesambeentjes zijn niet bij iedereen aanwezig. Het grootste bot uit het menselijk lichaam is het dijbeen.

Al vroeg in de zwangerschap ontwikkelt de foetus een skelet. De eerste botten die ontstaan zijn de pijpbeenderen. Bij de geboorte heeft een baby omstreeks 300 minuscule botjes. In de jaren die volgen groeien veel van deze botten aan elkaar tot nieuwe botten, waardoor er op oudere leeftijd eigenlijk minder botten in het lichaam aanwezig zijn.

Het menselijk skelet is opgebouwd uit:

Bij de meeste zoogdieren worden vrijwel al deze beenderen ook teruggevonden, zij het in een andere vorm.

Zoals bij alle gewervelde dieren zorgt het skelet bij mensen vooral voor stevigheid en biedt het aanhechtingspunten voor spieren.

Meerder organen in het menselijk lichaam worden door het skelet beschermd tegen beschadiging van buitenaf:

In het skelet zit beenmerg, wat belangrijk is voor hematopoëse.


</doc>
<doc id="2464390" url="https://nl.wikipedia.org/wiki?curid=2464390" title="Enterobius">
Enterobius

Enterobius is de geslachtsnaam van de aarsmade, een bij de mens voorkomende spoelworm. Er zijn drie soorten. In 1983 is een vierde soort beschreven, de "E. gregorii". Dit zou echter ook slechts een vroeg stadium van de "E. vermicularis" kunnen zijn.

Soorten:


</doc>
<doc id="2464614" url="https://nl.wikipedia.org/wiki?curid=2464614" title="Orbis Medisch Centrum">
Orbis Medisch Centrum

Het Orbis Medisch Centrum (afgekort OMC) is een algemeen ziekenhuis in Geleen. Het ziekenhuis heeft 425 bedden waarvan 94 bedden in de dagverpleging, 56 bedden in de unit geestelijke gezondheidszorg en 90 revalidatiebedden. Alle kamers in het ziekenhuis zijn eenpersoonskamers.

Het ziekenhuis is in de plaats gekomen van het voormalige Maaslandziekenhuis dat gelegen was midden in het centrum van Sittard. Het oude ziekenhuis was een samenraapsel van gebouwen, gebouwd rondom het klooster van de Zusters van de Goddelijke Voorzienigheid. Doordat het ziekenhuis na de sluiting, eind jaren 90 van de dependance van het Maaslandziekenhuis in Geleen, het voormalige Barbaraziekenhuis, alle poliklinieken overnam van het ziekenhuis in Geleen, werd het gebouw al snel te klein. Na de gemeentelijke herindeling in 2000 waarbij de gemeenten Sittard, Geleen en Born opgingen in de nieuwe gemeente Sittard-Geleen besloot men in in het gebied tussen beide steden, op een braakliggend terrein een nieuw ziekenhuis te bouwen. Het nieuwe ziekenhuis werd in drie jaar en drie maanden gebouwd, en op 31 januari 2009 in gebruik genomen. De poliklinieken sloten op donderdag 29 januari 2009 om 12.00 uur hun deuren op de oude locatie en waren maandag 2 februari 2009 weer geopend op de nieuwe locatie.
De Spoedeisende Hulp en de Huisartsen Dienst Westelijke Mijnstreek waren op zaterdag 31 januari 2009 om 06.00 uur 's ochtends geopend op de nieuwe locatie, waarna de oude locatie werd gesloten. De patiënten die op dat moment opgenomen waren in het Maaslandziekenhuis verhuisden op zaterdag 31 januari 2009 naar de nieuwbouw.

Patiënten beschikken over een eenpersoonskamer met onder andere internetaansluiting. Voor familieleden bestaat de mogelijkheid te logeren op de verpleegkamer. Vanaf de bedsideterminal op de patiëntenkamer kan de behandelend arts of de verpleegkundige direct inloggen in het patiëntendossier, en ter plekke alle belangrijke informatie van de patiënt opvragen. Ook de vervoersstromen door het ziekenhuis geschieden geheel automatisch. Door de gangen rijden transportrobots die zelf hun weg zoeken, en in staat zijn zelfstandig liften in en uit te rijden.

Het Orbis Medisch Centrum bevat naast het ziekenhuis ook de afdeling geestelijke gezondheidszorg en de afdeling revalidatie. In het Atrium, de centrale ontvangsthal, liggen onder andere een kapper, apotheek, hoortoestellenzaak, hulpmiddelenwinkel en een supermarkt. De hal heeft een lengte van 265 meter en is 25 meter hoog. Het gehele ziekenhuis heeft een vloeroppervlakte van 100.000 m2. De bouwduur duurde 3 jaar en 3 maanden en de totale investeringskosten bedroegen € 380 miljoen.

In 2015 ging het Atrium Medisch Centrum Parkstad uit Heerlen samen met Orbis. De nieuwe gezamenlijke naam van de gefuseerde ziekenhuizen is nu 'Zuyderland'.




</doc>
<doc id="2464687" url="https://nl.wikipedia.org/wiki?curid=2464687" title="Rama Polderman">
Rama Polderman

Rama Polderman (Magelang, 27 maart 1924 - Den Haag, 18 april 2004), was arts, yoga-leraar en goochelaar. Hij was één van de eersten die yoga vanuit het oosten (Azië) naar Nederland bracht. Polderman richtte in 1957 "Stichting Yoga Nederland" op, nu bekend als de "Stichting Yoga en Vedanta".

Polderman was de zoon van een Nederlandse ingenieur in de stad Magelang in de provincie Midden-Java in Nederlands-Indië; zijn moeder stierf bij de geboorte. Hij werd vernoemd naar de koning/hindoe-godheid Rama: zijn vader was theosoof. Sinds zijn kindertijd zei hij helderziend te zijn.

In 1942 ging hij geneeskunde studeren te Batavia, maar na de Japanse inval in dat jaar werd hij met zijn vader geïnterneerd in een kamp. Daar kon hij zich verder bekwamen in de geneeskunde door de lessen van eveneens geïnterneerde hoogleraren geneeskunde en door de praktijk in het kamphospitaal. Ook leerde hij er goochelen van een medegevangene, en kwam hij er in aanraking met de vedanta-filosofie.

Na de bevrijding van Nederlands-Indië vertrok hij naar Nederland, op deze reis verbleef hij drie maanden in Sri Lanka, waar hij van een goeroe de opdracht kreeg de Vedantaleer en yoga te verspreiden. In Nederland voltooide hij zijn studie geneeskunde en begon hij in 1952 een praktijk in Bilthoven. Ook ging hij werken in een homeopathisch ziekenhuis in Utrecht. Met zijn tweede vrouw, de actrice en regisseuse Kitty Knappert, begon hij in 1985 het "Centrum voor Gezondheid en Bezinning" in Baarn, dat gericht was op oosterse geneeskunst en technieken als astrologie en tarot.

Polderman schreef verschillende boeken, onder andere over Hatha yoga, 'doe het zelf'-boeken met een uitvoerige beschrijving van de oefeningen, (asana's). Ook stelde hij grammofoonplaten samen over dit onderwerp.

Als goochelaar won Polderman bij de Barcelona IX World Championships van de FISM in 1964 een prijs.



C.N.M. Renckens: 'In memoriam Rama Polderman 1924-2004: de Fred Kaps van de alternatieve geneeskunde'. "Nederlands Tijdschrift tegen de Kwakzalverij", jaargang 115 nr. 2 p. 28-29


</doc>
<doc id="2471659" url="https://nl.wikipedia.org/wiki?curid=2471659" title="August de Wever">
August de Wever

Fredericus Cornelius August de Wever (Nuth, 14 maart 1874 - 21 maart 1947) was een Nederlandse botanicus en huisarts. Als botanicus heeft hij een belangrijke bijdrage geleverd aan het onderzoek naar en in kaart brengen van de Limburgse flora.

De Wever werd als negende en laatste kind geboren in een apothekersgezin. Net als zijn broer Frans de Wever studeerde hij geneeskunde te Utrecht waar hij in 1902 het artsendiploma behaalde. Hij vestigde zich in het ouderlijk huis te Nuth als huisarts welk beroep hij om gezondheidsredenen na 1939 nog slechts beperkt uitoefende. Hij leefde een teruggetrokken bestaan en bleef ongehuwd.

De interesse voor planten had De Wever ontwikkeld tijdens zijn jeugd, mede door de beroepsmatige belangstelling van zijn vader. Hoewel hij in zijn huisartsenpraktijk wel eens gebruik maakte van geneeskrachtige kruiden lag hier niet zijn interesse. Hij richtte zich zuiver op de botanische wetenschap. Als botanicus was De Wever autodidact.

Tussen 1890 en 1943 legde hij een uitgebreide collectie planten aan uit heel Zuid-Limburg. In 1910 richtte hij samen met anderen het Natuurhistorisch Genootschap in Limburg op. Hij nam echter geen deel aan het bestuur van het genootschap, maar richtte zich vooral op het botanisch onderzoek. In 1938 verscheen bij Leiter Nypels in Maastricht zijn uitgave "Planten van den Sint Pietersberg". 

Rond zijn huis aan de Stationsstraat in Nuth ontwikkelde hij een parkachtige tuin met een grote verscheidenheid aan planten. Toen het pand 10 jaar na zijn dood werd afgebroken bracht men de planten voor een deel over naar de botanische tuin in Terwinselen en naar de naar de Wever vernoemde tuin van het Natuurhistorisch Museum Maastricht.

De gedroogde plantenverzameling van De Wever, die uiteindelijk 20.000 omslagen met in totaal zo'n 60.000 exemplaren bevatte, wordt door de uitvoerige documentatie als een van de belangrijkste streekherbaria en bron voor onderzoek van de botanie in de regio gezien.

Ter gelegenheid van het 20-jarig bestaan van de plantenstudiegroep van het Natuurhistorisch Genootschap in 1999 werd voor het eerst een naar De Wever vernoemde prijs uitgereikt. De prijs wordt toegekend aan een particuliere organisatie die zich heeft ingezet voor het beheer van natuurterreinen met een hoge botanische waarde. Ze ging in 1999 naar de vrijwilligers van Vrijwillig Natuur- en Landschapsbeheer (VNeL), een groep van het IVN die zich in Limburg bezighoudt met onderhoud van kleine landschapselementen. Ook werd in 1999 een themanummer van het "Natuurhistorisch Maandblad" aan de botanische nalatenschap van August de Wever gewijd. In Maastricht is de bij het Natuurhistorisch Museum behorende heemtuin naar hem genoemd. In Nuth herinneren de Deweverstraat en het Deweverplein aan de vroegere ligging van villa De Wever met bijbehorend park.




</doc>
<doc id="2482987" url="https://nl.wikipedia.org/wiki?curid=2482987" title="Biopsychosociaal model">
Biopsychosociaal model

Het biopsychosociaal model is een uitbreiding van een medisch model over het menselijk functioneren, waarin niet alleen aandacht is voor biomedische aspecten, maar ook voor psychologische en sociale factoren die mede bepalend zijn voor ziekte en het genezingsproces. Hoewel het model met medische claims is omkleed, wordt het vooral aangehangen door alternatief genezers. De uitwerking van het model is tot op heden prewetenschappelijk of pseudowetenschappelijk van aard gebleven. 

Het biopsychosociaal model heeft bekendheid gekregen door het werk van George Engel. Engel was een internist, die constateerde dat het mensmodel dat artsen hanteren mede bepalend is voor wat ze waarnemen als ziekte en de oorzaken daar van, en wat ze "niet" waarnemen.

Het gangbare mensmodel in de medische wetenschap is het biomedische model, waarin ziekte wordt gereduceerd tot een probleem in biologische processen. In het biomedische model heeft de arts de taak om de verstoorde processen terug te brengen tot hun oorspronkelijke evenwicht.
Dit model gaat uit van objectieve waarneming en falsifieerbare hypotheses, en is daarmee een klassiek wetenschappelijk model. Dit model ontstond in de 16e-17e eeuw, met het ontstaan van de moderne wetenschap. Hierin werd een onderscheid aangebracht tussen lichaam en ziel. Dit onderscheid maakte het voor de christelijke kerk acceptabel om medisch onderzoek toe te staan. Volgens de kerk was het lichaam de zetel van de ziel. De ziel was belangrijk, het lichaam was...
""…a weak and imperfect vessel for the transfer of the soul from this world to the next". "Vertaling": "... een wrakkig scheepje voor het vervoer van de ziel van deze wereld naar de volgende".
Om die reden kon de kerk akkoord gaan met het opensnijden van lichamen, ten behoeve van wetenschappelijk onderzoek. Hierdoor begon het moderne inzicht in de werking van het lichaam, maar ontstond er ook een mechanische visie op het lichaam.

Psychologische en sociale aspecten worden in het biomedische model genegeerd, terwijl ze wel een belangrijk onderdeel vormen van het ziek zijn. Gedrag en omgeving zijn van invloed op het ontstaan, het verloop en de beleving van ziekte. En ziekte, of ziek-zijn, beïnvloedt ook het psychologisch welzijn en de sociale relaties.

Engel heeft dit biomedische model daarom uitgebreid met psychologische en sociale aspecten. Dit maakt het mogelijk om ook psychische en sociale aspecten waar te nemen, en te behandelen bij de behandeling van ziekten.

Engel gaat in zijn model uit van het zogeheten systeemdenken, een geheel van interacterende processen. Critici stellen dat zijn model geen model is, maar een taxonomie:
""een hiërarchisch ingedeelde, steeds meer verfijnde laag van klassen, typen en soorten; in dit geval van atomen en moleculen tot en met de gemeenschap, de natie en de biosfeer.""
Volgens dezelfde kritiek is zijn model ook geen systeemtheorie:
""Niet alleen is het eigenlijk geen model, ook systeemtheoretisch kent het een tekortkoming [...]. In een hiërarchie van systemen wordt het hogere systeem beschouwd als emergent aan – dus oprijzend uit – het onderliggende. Om bepaalde systemen samen in een hiërarchie van systemen te mogen zetten, moet er een beschrijving mogelijk zijn van de onderlinge relaties of ten minste een taal om die relaties in te beschrijven en te verklaren. De hiërarchie van systemen van Engel [...] begint bij subatomaire deeltjes, gaat verder met atomen, moleculen, organellen, cellen, weefsels, organen, het centraal zenuwstelsel, enzovoort. Mentale fenomenen worden hierbij beschouwd als emergent aan het centrale zenuwstelsel. Maar hier gaat het mis: er bestaat geen linguïstische brug tussen die twee. Wanneer we een aantal systemen uit de hiërarchie zoals te doen gebruikelijk samen nemen onder de verzamelnamen biologisch, psychologisch en sociaal, is het psychologische niveau daarmee emergent aan het biologische, en het sociale op zijn beurt aan het psychologische, terwijl we volgens Goodman niet beschikken over een geschikte taal om de onderlinge relaties te beschrijven. Dit maakt een dergelijke plaatsing in een hiërarchisch systeem discutabel.""





</doc>
<doc id="2500491" url="https://nl.wikipedia.org/wiki?curid=2500491" title="Lewy-lichaampje">
Lewy-lichaampje

Lewy-lichaampjes (Engels: "Lewy bodies") zijn groepjes cellen die in zenuwknopen van beschadigde zenuwen voorkomen bij de ziekte van Parkinson.


</doc>
<doc id="2500826" url="https://nl.wikipedia.org/wiki?curid=2500826" title="Lactobacillus acetotolerans">
Lactobacillus acetotolerans

Lactobacillus acetotolerans is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500832" url="https://nl.wikipedia.org/wiki?curid=2500832" title="Lactobacillus amylotrophicus">
Lactobacillus amylotrophicus

Lactobacillus amylotrophicus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500833" url="https://nl.wikipedia.org/wiki?curid=2500833" title="Lactobacillus amylovorus">
Lactobacillus amylovorus

Lactobacillus Amylovorus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500834" url="https://nl.wikipedia.org/wiki?curid=2500834" title="Lactobacillus animalis">
Lactobacillus animalis

Lactobacillus animalis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500835" url="https://nl.wikipedia.org/wiki?curid=2500835" title="Lactobacillus antri">
Lactobacillus antri

Lactobacillus antri is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500836" url="https://nl.wikipedia.org/wiki?curid=2500836" title="Lactobacillus apodemi">
Lactobacillus apodemi

Lactobacillus apodemi is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500837" url="https://nl.wikipedia.org/wiki?curid=2500837" title="Lactobacillus aviarius">
Lactobacillus aviarius

Lactobacillus aviarius is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500838" url="https://nl.wikipedia.org/wiki?curid=2500838" title="Lactobacillus amylolyticus">
Lactobacillus amylolyticus

Lactobacillus amylolyticus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500840" url="https://nl.wikipedia.org/wiki?curid=2500840" title="Lactobacillus alimentarius">
Lactobacillus alimentarius

Lactobacillus alimentarius is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500841" url="https://nl.wikipedia.org/wiki?curid=2500841" title="Lactobacillus algidus">
Lactobacillus algidus

Lactobacillus algidus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500842" url="https://nl.wikipedia.org/wiki?curid=2500842" title="Lactobacillus agilis">
Lactobacillus agilis

Lactobacillus agilis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500843" url="https://nl.wikipedia.org/wiki?curid=2500843" title="Lactobacillus amylophilus">
Lactobacillus amylophilus

Lactobacillus amylophilus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500844" url="https://nl.wikipedia.org/wiki?curid=2500844" title="Lactobacillus acidipiscis">
Lactobacillus acidipiscis

Lactobacillus acidipiscis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500845" url="https://nl.wikipedia.org/wiki?curid=2500845" title="Lactobacillus acidifarinae">
Lactobacillus acidifarinae

Lactobacillus acidifarinae is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500846" url="https://nl.wikipedia.org/wiki?curid=2500846" title="Lactobacillus bifermentans">
Lactobacillus bifermentans

Lactobacillus bifermentans is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500847" url="https://nl.wikipedia.org/wiki?curid=2500847" title="Lactobacillus buchneri">
Lactobacillus buchneri

Lactobacillus buchneri is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500848" url="https://nl.wikipedia.org/wiki?curid=2500848" title="Lactobacillus brevis">
Lactobacillus brevis

Lactobacillus brevis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500849" url="https://nl.wikipedia.org/wiki?curid=2500849" title="Lactobacillus camelliae">
Lactobacillus camelliae

Lactobacillus camelliae is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500850" url="https://nl.wikipedia.org/wiki?curid=2500850" title="Lactobacillus catenaformis">
Lactobacillus catenaformis

Lactobacillus catenaformis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500851" url="https://nl.wikipedia.org/wiki?curid=2500851" title="Lactobacillus ceti">
Lactobacillus ceti

Lactobacillus ceti is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500852" url="https://nl.wikipedia.org/wiki?curid=2500852" title="Lactobacillus coleohominis">
Lactobacillus coleohominis

Lactobacillus coleohominis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500853" url="https://nl.wikipedia.org/wiki?curid=2500853" title="Lactobacillus collinoides">
Lactobacillus collinoides

Lactobacillus collinooides is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500854" url="https://nl.wikipedia.org/wiki?curid=2500854" title="Lactobacillus composti">
Lactobacillus composti

Lactobacillus composti is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500855" url="https://nl.wikipedia.org/wiki?curid=2500855" title="Lactobacillus concavus">
Lactobacillus concavus

Lactobacillus concavus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500856" url="https://nl.wikipedia.org/wiki?curid=2500856" title="Lactobacillus crispatus">
Lactobacillus crispatus

Lactobacillus crispatus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500857" url="https://nl.wikipedia.org/wiki?curid=2500857" title="Lactobacillus crustorum">
Lactobacillus crustorum

Lactobacillus crustorum is een bacterie behorende tot het geslacht "Lactobacillus". De soort valt onder de melkzuurbacteriën en is geïsoleerd uit Belgisch zuurdesembrood.

"Lactobacillus crustorum" is een Gram-positieve facultatief anaerobe staafvormige bacterie.


</doc>
<doc id="2500858" url="https://nl.wikipedia.org/wiki?curid=2500858" title="Lactobacillus curvatus">
Lactobacillus curvatus

Lactobacillus curvatus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500859" url="https://nl.wikipedia.org/wiki?curid=2500859" title="Lactobacillus delbrueckii">
Lactobacillus delbrueckii

Lactobacillus delbrueckii is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500860" url="https://nl.wikipedia.org/wiki?curid=2500860" title="Lactobacillus diolivorans">
Lactobacillus diolivorans

Lactobacillus diolivorans is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500861" url="https://nl.wikipedia.org/wiki?curid=2500861" title="Lactobacillus equi">
Lactobacillus equi

Lactobacillus equi is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500862" url="https://nl.wikipedia.org/wiki?curid=2500862" title="Lactobacillus equigenerosi">
Lactobacillus equigenerosi

Lactobacillus equigenerosi is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500864" url="https://nl.wikipedia.org/wiki?curid=2500864" title="Lactobacillus farraginis">
Lactobacillus farraginis

Lactobacillus farraginis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500865" url="https://nl.wikipedia.org/wiki?curid=2500865" title="Lactobacillus farciminis">
Lactobacillus farciminis

Lactobacillus farciminis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500866" url="https://nl.wikipedia.org/wiki?curid=2500866" title="Lactobacillus fermentum">
Lactobacillus fermentum

Lactobacillus fermentum is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500867" url="https://nl.wikipedia.org/wiki?curid=2500867" title="Lactobacillus fornicalis">
Lactobacillus fornicalis

Lactobacillus fornicalis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500868" url="https://nl.wikipedia.org/wiki?curid=2500868" title="Lactobacillus fructivorans">
Lactobacillus fructivorans

Lactobacillus fructivorans is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500869" url="https://nl.wikipedia.org/wiki?curid=2500869" title="Lactobacillus frumenti">
Lactobacillus frumenti

Lactobacillus frumenti is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500870" url="https://nl.wikipedia.org/wiki?curid=2500870" title="Lactobacillus fuchuensis">
Lactobacillus fuchuensis

Lactobacillus fuchuensis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500871" url="https://nl.wikipedia.org/wiki?curid=2500871" title="Lactobacillus gallinarum">
Lactobacillus gallinarum

Lactobacillus gallinarum is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500873" url="https://nl.wikipedia.org/wiki?curid=2500873" title="Lactobacillus gasseri">
Lactobacillus gasseri

Lactobacillus gasseri is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500876" url="https://nl.wikipedia.org/wiki?curid=2500876" title="Lactobacillus gastricus">
Lactobacillus gastricus

Lactobacillus gastricus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500877" url="https://nl.wikipedia.org/wiki?curid=2500877" title="Lactobacillus ghanensis">
Lactobacillus ghanensis

Lactobacillus ghanensis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500878" url="https://nl.wikipedia.org/wiki?curid=2500878" title="Lactobacillus graminis">
Lactobacillus graminis

Lactobacillus graminis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500879" url="https://nl.wikipedia.org/wiki?curid=2500879" title="Lactobacillus hammesii">
Lactobacillus hammesii

Lactobacillus hammesii is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500880" url="https://nl.wikipedia.org/wiki?curid=2500880" title="Lactobacillus hamsteri">
Lactobacillus hamsteri

Lactobacillus hamsteri is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500881" url="https://nl.wikipedia.org/wiki?curid=2500881" title="Lactobacillus harbinensis">
Lactobacillus harbinensis

Lactobacillus harbinensis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500882" url="https://nl.wikipedia.org/wiki?curid=2500882" title="Lactobacillus hayakitensis">
Lactobacillus hayakitensis

Lactobacillus hayakitensis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500883" url="https://nl.wikipedia.org/wiki?curid=2500883" title="Lactobacillus helveticus">
Lactobacillus helveticus

Lactobacillus helveticus is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500884" url="https://nl.wikipedia.org/wiki?curid=2500884" title="Lactobacillus hilgardii">
Lactobacillus hilgardii

Lactobacillus hilgardii is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500885" url="https://nl.wikipedia.org/wiki?curid=2500885" title="Lactobacillus homohiochii">
Lactobacillus homohiochii

Lactobacillus homohiochii is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500886" url="https://nl.wikipedia.org/wiki?curid=2500886" title="Lactobacillus iners">
Lactobacillus iners

Lactobacillus iners is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500887" url="https://nl.wikipedia.org/wiki?curid=2500887" title="Lactobacillus ingluviei">
Lactobacillus ingluviei

Lactobacillus ingluviei is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500889" url="https://nl.wikipedia.org/wiki?curid=2500889" title="Lactobacillus intestinalis">
Lactobacillus intestinalis

Lactobacillus intestinalis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500890" url="https://nl.wikipedia.org/wiki?curid=2500890" title="Lactobacillus jensenii">
Lactobacillus jensenii

Lactobacillus jensenii is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500891" url="https://nl.wikipedia.org/wiki?curid=2500891" title="Lactobacillus johnsonii">
Lactobacillus johnsonii

Lactobacillus johnsonii is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500892" url="https://nl.wikipedia.org/wiki?curid=2500892" title="Lactobacillus kalixensis">
Lactobacillus kalixensis

Lactobacillus kalixensis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500893" url="https://nl.wikipedia.org/wiki?curid=2500893" title="Lactobacillus kefiranofaciens">
Lactobacillus kefiranofaciens

Lactobacillus kefiranofaciens is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500896" url="https://nl.wikipedia.org/wiki?curid=2500896" title="Lactobacillus kefiri">
Lactobacillus kefiri

Lactobacillus kefiri is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500897" url="https://nl.wikipedia.org/wiki?curid=2500897" title="Lactobacillus kimchii">
Lactobacillus kimchii

Lactobacillus kimchii is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500898" url="https://nl.wikipedia.org/wiki?curid=2500898" title="Lactobacillus kitasatonis">
Lactobacillus kitasatonis

Lactobacillus kitasatonis is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500899" url="https://nl.wikipedia.org/wiki?curid=2500899" title="Lactobacillus kunkeei">
Lactobacillus kunkeei

Lactobacillus kunkeei is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500900" url="https://nl.wikipedia.org/wiki?curid=2500900" title="Lactobacillus leichmannii">
Lactobacillus leichmannii

Lactobacillus leichmanii is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.

Oudere synoniemen : " Bacillus leichmanii" en "Lactobacterium leichmanii".


</doc>
<doc id="2500901" url="https://nl.wikipedia.org/wiki?curid=2500901" title="Lactobacillus lindneri">
Lactobacillus lindneri

Lactobacillus lindneri is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaerobe staafvormige bacterie.


</doc>
<doc id="2500902" url="https://nl.wikipedia.org/wiki?curid=2500902" title="Lactobacillus malefermentans">
Lactobacillus malefermentans

Lactobacillus malefermentans is een bacteriesoort behorende tot het geslacht Lactobacillus en valt onder de melkzuurbacteriën.

Het is een Gram-positieve facultatief anaërobe staafvormige bacterie.


</doc>
<doc id="2500903" url="https://nl.wikipedia.org/wiki?curid=2500903" title="Lactobacillus mali">
Lactobacillus mali

Lactobacillus mali is een bacteriesoort behorende tot het geslacht Lactobacillus en valt onder de melkzuurbacteriën. De soort is geïsoleerd uit rottende appels en cider.

Het is een Gram-positieve facultatief anaerobe staafvormige bacterie.

Synoniem : "Lactobacillus yahamaniensis subsp. mali".


</doc>
<doc id="2500904" url="https://nl.wikipedia.org/wiki?curid=2500904" title="Lactobacillus manihotivorans">
Lactobacillus manihotivorans

Lactobacillus manihotivorans is een bacteriesoort behorende tot het geslacht Lactobacillus en valt onder de melkzuurbacteriën. De soort is geïsoleerd uit cassave.

Het is een Gram-positieve facultatief anaerobe staafvormige bacterie.


</doc>
<doc id="2500905" url="https://nl.wikipedia.org/wiki?curid=2500905" title="Lactobacillus mindensis">
Lactobacillus mindensis

Lactobacillus mindensis is een bacteriesoort behorende tot het geslacht Lactobacillus en valt onder de melkzuurbacteriën. De soort is geïsoleerd uit zuurdesembrood.

Het is een Gram-positieve facultatief anaërobe staafvormige bacterie.


</doc>
<doc id="2500907" url="https://nl.wikipedia.org/wiki?curid=2500907" title="Lactobacillus mucosae">
Lactobacillus mucosae

Lactobacillus mucosae is een bacteriesoort behorende tot het geslacht Lactobacillus en valt onder de melkzuurbacteriën. De soort is geïsoleerd uit het darmslijn (mucosa) van varkens.

Het is een Gram-positieve facultatief anaerobe staafvormige bacterie.


</doc>
<doc id="2500910" url="https://nl.wikipedia.org/wiki?curid=2500910" title="Lactobacillus nagelii">
Lactobacillus nagelii

Lactobacillus nagelii is een bacteriesoort behorende tot het geslacht Lactobacillus en valt onder de melkzuurbacteriën. De soort is geïsoleerd uit wijn.

Het is een Gram-positieve facultatief anaerobe staafvormige bacterie.


</doc>
<doc id="2500911" url="https://nl.wikipedia.org/wiki?curid=2500911" title="Lactobacillus secaliphilus">
Lactobacillus secaliphilus

Lactobacillus secaliphilus is een bacteriesoort behorende tot het geslacht Lactobacillus en valt onder de melkzuurbacteriën. De soort is geïsoleerd uit zuurdesembrood.

Het is een Gram-positieve facultatief anaërobe staafvormige bacterie.


</doc>
<doc id="2500912" url="https://nl.wikipedia.org/wiki?curid=2500912" title="Lactobacillus perolens">
Lactobacillus perolens

Lactobacillus perolens is een bacteriesoort behorende tot het geslacht Lactobacillus en valt onder de melkzuurbacteriën. De soort is geïsoleerd uit frisdrank.

Het is een Gram-positieve facultatief anaerobe staafvormige bacterie.


</doc>
<doc id="2501202" url="https://nl.wikipedia.org/wiki?curid=2501202" title="Lactobacillus yahamaniensis">
Lactobacillus yahamaniensis

Lactobacillus yahamaniensis is een bacteriesoort behorende tot het geslacht Lactobacillus en valt onder de melkzuurbacteriën. De soort is geïsoleerd uit rottende appels en cider.

Het is een Gram-positieve facultatief anaërobe staafvormige bacterie.

De ondersoort: "Lactobacillus yahamaniensis subsp. mali" is hernoemd tot "Lactobacillus mali".


</doc>
<doc id="2501253" url="https://nl.wikipedia.org/wiki?curid=2501253" title="Herman Maximilien de Burlet">
Herman Maximilien de Burlet

Herman Maximilien de Burlet (Rotterdam, 6 november 1883 - Königswinter, 1957) was een Nederlands hoogleraar anatoom, patholoog, fysioloog en embryoloog. In april 1943 maakte hij deel uit van de Internationale Onderzoekscommissie die de massamoord op Poolse legerofficieren in Katyn (1940) onderzocht. Tijdens de Duitse bezetting van Nederland was De Burlet (tussen 1943 en 1945) rector van de Rijksuniversiteit Groningen.

Geboren te Rotterdam, promoveerde de Burlet in Zürich in de Duitse taal op de dissertatie "Die äusseren Formverhältnisse der Leber beim menschlichen Embryo", hetgeen in Leipzig later gepubliceerd werd. Op 28 januari 1931 benoemde koningin Wilhelmina de Burlet tot hoogleraar anatomie en embryologie aan de Rijksuniversiteit Groningen. Zijn inaugurele rede luidde "Over onderwijs en onderzoek in ontleedkunde" (14 maart 1931). Tijdens de Duitse bezetting van Nederland was de Burlet van 1942 tot 16 april 1945 rector magnificus van dezelfde universiteit, als opvolger van de geëmeriteerde Johannes Kapteyn. Op laatst genoemde datum werd hem door koningin Wilhelmina oneervol ontslag verleend wegens zijn lidmaatschap van de NSB.

In 1943 was hij op verzoek van het Internationale Rode Kruis en de Duitse Wehrmacht lid van de onderzoekscommissie van wetenschappers naar het massagraf in Katyn, waar duizenden Poolse officieren werden vermoord door de Sovjet-Unie. De Deense hoogleraar Helge Tramsen noteerde in 1943 in Smolensk, dat de Burlet erg vijandig sprak over het Verenigd Koninkrijk en de Sovjet-Unie. Tussen 1945 en 1953 werkte de Burlet als onderzoeker en universitair docent in Philadelphia in de Verenigde Staten, waarna hij met zijn vrouw, van Duitse afkomst, bij Königswinter (West-Duitsland) ging wonen, waar hij ook stierf.



</doc>
<doc id="2501644" url="https://nl.wikipedia.org/wiki?curid=2501644" title="Joseph Kerckhoffs">
Joseph Kerckhoffs

Joseph (Romain, Louis) Kerckhoffs (Nuth, 3 september 1789 - Mechelen, 10 oktober 1867) was een geneesheer met grote faam als legerarts. Hij was vooraanstaand arts in het leger van Napoleon en na 1815 oppergeneesheer der Nederlandse krijgshospitalen. Van zijn hand verschenen talrijke publicaties ter bevordering van de (militaire) geneeskunde en bestrijding van de kwakzalverij.

De familienaam werd onder toen vaak wisselende Nederlandse, Duitse en Franse invloed, al dan niet op eigen initiatief, op verschillende wijze geschreven en van toevoegingen voorzien.
Zo is Kerckhoffs ook bekend en in de literatuur terug te vinden onder volgende namen:
en ook met de Nederlandse voornamen Jozef Romein Lodewijk

Kerckhoffs werd geboren in Grijzegrubben Nuth als zoon van Joannes Franciscus Carolus Kerckhoffs , schepen, burgemeester en chirurgijn te Nuth. Na thuisonderricht door de Jezuïet/huisonderwijzer Ceurvorst vertrok hij op 16 jarige leeftijd naar Heidelberg om op aandringen van zijn ouders rechten te studeren maar Kerckhoffs koos voor de studie medicijnen en promoveerde in die richting in 1811. Op 23 januari 1814 huwde Kerckhoffs te Maastricht met Gregorine (G.A.M.C.) Chapuis met wie hij in 1817 een zoon kreeg: Eugène (A.J.F.A.E.). Tussen 1822 en 1815 diende hij in het Franse- en van 1815 tot 1823 in het Nederlandse leger. Na 1823 vestigde Kerckhoffs zich als zelfstandig arts met een brede interesse voor ander wetenschappen en stichtte hij in 1842 de Academie d’Archeologie de Belgique. De laatste levensjaren woonde hij bij zijn zoon in Mechelen (de latere burgemeester van Mechelen Eugène de Kerckhove) waar hij in 1867 op 78-jarige leeftijd overleed.

Na zijn promotie in 1811 tot doctor in de geneeskunde op het proefschrift: “disseration sur l’air atmospherique et son influence sur léconomie animale” werd Kerckhoffs ingedeeld bij het groot hoofdkwartier van het Franse leger en nam deel aan de Napoleontische veldtochten.
In 1812 was hij ingedeeld bij het hoofdkwartier van het derde legerkorps dat onder bevel stond van maarschalk Ney en in 1813-1814 bij het hoofdkwartier van het tweede legerkorps onder maarschalk Victor, hertog van Bellune.
Na de val van Napoleon bood de Pruisische regering hem aan hoofdgeneesheer te worden van het Pruisisch leger maar Kerckhoffs besloot in de lagere rang van geneesheer 1e klas in 1815 toe te treden in dienst der Nederlanden als chef van de geneeskundige dienst van de militaire hospitalen te Luik om vervolgens in 1817 tot officier van gezondheid en chef van de militaire hospitalen te Antwerpen te worden benoemd. Op zijn verzoek wordt hem in 1823 door konig Willem 1 ontslag verleend. .

Na zijn carrière als legerarts legde de Kerkchoffs zich meer toe op de gezondheidszorg voor minderbedeelden en het schrijven van medische artikelen. Hij keerde zich tegen de opheffing van ziekenhuizen, “omwille van de misdadige economie" van koning Willem I. Op uitnodiging van prins Frederik bezocht en werkte hij (zonder salariëring) in de kolonies van Weldadigheid in Drenthe waar hij de kwakzalverij bestreed en besmettelijke ziektes wist te bedwingen.
Tijdens de cholera-uitbraak van 1832 in Antwerpen zette hij zich vooral in voor de “behoeftige” klasse waar mede door zijn inzet het aantal slachtoffers op 14.000 ziektegevallen beperkt bleef tot minder dan 200. De opbrengst van zijn “Memoires de Cholera” ging naar de armen 

Tijdens zijn leven ontving Kerckhoffs meer dan 20 ridderorden. In 1842 werd hij door Leopold I tot de adelstand en in 1854 door Ferdinand van Napels tot de waardigheid van erfelijk graaf verheven.
Hij was wereldwijd erelid van een 50-tal academies en verenigingen waaronder

Kerckhoffs was verantwoordelijk voor veel publicaties op het gebied van de geneeskunde in diverse vakbladen zoals het "Bulletin des sociétés des sciences médicales de Paris", het "New-York medical and physical Journal", het "Magazin der ausländischen Litteratur der gesamter Heilkunde", het "Bulletin universel du Baron de Ferusac", en in "la Bibliothèque médicale de Bruxelles". Expliciet genoemd worden:

Kerckhoffs is een oom van Auguste Kerckhoffs (cryptograaf) en een achterneef van Joseph Kirchhoffs (vermeend bokkenrijdersleider maar ook gewezen legerarts) die in het Nederlands ook Kerckhoffs heette. Mogelijk heeft hij met de in 1846, door het tribunaal van Antwerpen verleende herziene schrijfwijze van de familienaam, waarbij zowel hij als zijn zoon zich Kerckhove van der Varent mochten noemen, afstand willen nemen van de besmette familienaam Kerckhoffs.


</doc>
<doc id="2514195" url="https://nl.wikipedia.org/wiki?curid=2514195" title="Servier">
Servier

Servier (Les Laboratoires Servier) is een Frans multinationaal farmaceutisch bedrijf, dat in 1954 werd opgericht door de arts en apotheker Jacques Servier. Het is uitgegroeid tot een onafhankelijke groep, die in 140 landen aanwezig is en meer dan 20.000 medewerkers telt, waarvan een kleine 3.000 in onderzoek en ontwikkeling. "Servier SAS" is de holding boven de verschillende bedrijven in de groep. Een kwart van de omzet wordt opnieuw geïnvesteerd in onderzoek. Servier werkt bij het onderzoek vaak samen met universiteiten en met de openbare onderzoeksinstellingen INSERM en CNRS. Servier is de tweede grootste Franse farmaceutische groep na Sanofi-aventis.

Het hoofdkwartier is gelegen in Suresnes, een westelijke voorstad van Parijs. In 2014 overleed de 92-jarige Dr. Jacques Servier, die tot op het laatst nog steeds de controle over het bedrijf behield.


Geneesmiddelen van Servier zijn meerdere malen het voorwerp geweest van controverses. In 2009 opende de Europese Commissie een antitrustonderzoek tegen Servier, dat ervan verdacht wordt misleidende en onjuiste informatie te hebben verstrekt. Servier zou met een aantal fabrikanten van generieke geneesmiddelen afspraken hebben gemaakt met als doel de invoering te verhinderen van generiek perindopril, waarvoor het octrooi van Servier afliep. Op 30 juli 2012 zond de Commissie een formeel bezwaar ("Statement of Objections") naar Servier en de betrokken generieke fabrikanten.

Het geneesmiddel "Mediator" (benfluorex) van Servier werd in 2010 definitief na 34 jaar uit de handel genomen. Het geneesmiddel was oorspronkelijk voor gewichtsafname bij diabetespatiënten bedoeld maar het werd ook voorgeschreven aan patiënten die wilden vermageren. Maar het middel bleek ernstige nevenwerkingen te hebben, meer bepaald hartklepfalen en pulmonale arteriële hypertensie. Dit was al enkele jaren bekend. In 1999 waren twee gevallen van cardiovasculaire complicaties met benfluorex in Frankrijk gerapporteerd en in 2003 trok Servier "Mediator" terug in Spanje en Italië.

Een epidemiologisch onderzoek van de Franse pneumologe Irène Frachon bevestigde de ernstige bijwerkingen van benfluorex, en was mede in 2009 aanleiding tot de intrekking van de vergunning voor het middel door het Franse agentschap voor de veiligheid van gezondheidsproducten Afssaps. Kort daarna volgde het Europese Geneesmiddelenbureau met de aanbeveling om alle medicijnen met benfluorex in de Europese Unie in te trekken.

Op 31 december 2008 speldde president Sarkozy Jacques Servier het Franse Grootkruis van het legioen van eer op. 

Irène Frachon heeft in 2010 over haar onderzoek en haar strijd om het middel uit de handel te laten nemen het boek "Mediator 150 mg, Combien de morts?" gepubliceerd. Servier spande tegen de ondertitel van het boek een rechtszaak in omdat die een "ernstige, onjuiste en denigrerende beschuldiging" zou zijn. Het bedrijf kreeg in eerste instantie gelijk, waardoor alle omslagen van het boek herdrukt moesten worden. Maar het hof van beroep van Rennes heeft die uitspraak begin 2011 vernietigd.

Volgens het Franse ministerie van gezondheid zou het gebruik van "Mediator" verantwoordelijk zijn voor minstens 500 doden in Frankrijk alleen. In 2011 is een gerechtelijk onderzoek begonnen tegen de voorzitter van het bedrijf, dr. Jacques Servier, die verdacht wordt van oneerlijke en misleidende praktijken. Van hun kant hebben een 600-tal patiënten die met "Mediator" waren behandeld, in Nanterre een rechtszaak tegen Servier gestart. Maar vanwege de gelijktijdige procedure in Parijs is dit proces uitgesteld tot ten vroegste 14 december 2012. 

De affaire-"Mediator" is in Frankrijk uitgegroeid tot een schandaal waarin niet alleen Servier is betrokken maar ook de Franse overheidsdienst Afssap, die tot 2009 wachtte om het middel uit de handel te laten nemen terwijl de risico's van het middel reeds 10 jaar bekend waren.

In juli 2014 legde de Europese Commissie de firma Servier een boete op van ruim 330 miljoen euro. Dit vanwege het gemene zaak maken met een aantal generieke producenten, die ook beboet werden. De firma's hadden onderling een informele regeling van patentverlenging voor Coversyl opgezet. De firma gaat tegen de boete in beroep.


</doc>
<doc id="2517404" url="https://nl.wikipedia.org/wiki?curid=2517404" title="Mileștii Mici (wijn)">
Mileștii Mici (wijn)

Mileștii Mici is een producent van Moldavische wijn, gevestigd in het gelijknamige Mileștii Mici (Moldavië). 

Het staatsbedrijf voor wijnproductie, "Mileștii Mici", werd opgericht in 1969, met als doel het opslaan, bewaren en rijpen van kwaliteitswijn. 

De ondergrondse wijnkelders reiken tot aan de stadsgrenzen van de Moldavische hoofdstad Chișinău. Het kalksteen in de wijnkelders houdt de vochtigheid constant op 85-95% en de temperatuur op 12-14°C. Hoe langer specifieke soorten rode wijn onder deze condities gehouden worden, des te beter ze worden. Sommige wijnen liggen enkele decennia in de kelder alvorens ze verkocht worden. De kelders hebben een lengte van zo'n 200 km, waarvan zo'n 55 km als wijnkelder in gebruik is. 

In augustus 2005 haalde Mileștii Mici het Guinness Book of Records als de grootste wijncollectie ter wereld. De wijncollectie bestaat voornamelijk uit rode wijn (70%), witte wijn (20%) en dessertwijn (10%). In de jaren 90 is er tevens geëxperimenteerd met het maken van champagne. 

Het grootste gedeelte van de wijn wordt geëxporteerd naar Rusland. Onder druk van wijn producerende landen in de EU is het Moldavië tot op heden niet gelukt om haar wijnen ook in de EU veelvuldig af te zetten. Niet alle wijn is overigens bedoeld voor de verkoop. De beste wijnen uit de collectie worden door de staat gebruikt als alternatief voor een goudreserve. 

De kelders zijn op afspraak te bezoeken.


</doc>
<doc id="2517900" url="https://nl.wikipedia.org/wiki?curid=2517900" title="Invasieve behandelmethode">
Invasieve behandelmethode

Onder een invasieve behandelmethode wordt in de geneeskunde en in andere onderzoeks- en behandelgebieden een methode verstaan waarbij men met apparatuur of anderszins in het te behandelen of te onderzoeken lichaam of voorwerp binnendringt. Het woord "invasief" komt van het Latijnse "invadere", "binnendringen".

Non-invasief of niet-invasief noemt men methodes waarbij men niet hoeft binnen te dringen.

Een tussenvorm is de zogenaamde minimaal-invasieve chirurgie, waarbij met kleine incisies kan worden volstaan.


</doc>
<doc id="2517995" url="https://nl.wikipedia.org/wiki?curid=2517995" title="Mystery Spot">
Mystery Spot

Mystery Spot is een toeristische attractie niet ver van Santa Cruz in het Amerikaanse Californië. Van Mystery Spot wordt beweerd dat de wetten van natuurkunde en zwaartekracht er niet van toepassing zijn. De plek, niet groter dan zo'n 46 vierkante meter, werd gevonden in 1939 nadat men er een huis had gebouwd. Het huis werd al in 1940 opengesteld voor publiek.

De eigenaars van Mystery Spot beweren dat de oorzaak van deze eigenaardigheden onbekend is en doen zelf enkele speculaties:

Feit is dat Mystery Spot misselijkheid kan veroorzaken doordat hetgeen men ziet en ervaart niet overeenkomt met wat men verwacht. Ook zou verschillende meetapparatuur foute informatie weergeven.

Bezoekers kunnen zelf proeven doen waardoor ze zelf ervaren dat er iets vreemds aan de hand is en dat er geen sprake is van goochelarij.

Mystery Spot bevindt zich op een gravitatieheuvel waardoor er sprake is van gezichtsbedrog. De illusie doet zich voor doordat mensen zelf verkeerde inschattingen doen van het huis en de omgeving.

Mystery Spot is een huisje dat zo werd gebouwd waardoor het voor buitenstaanders perfect horizontaal gebouwd is. Dit is slechts een illusie: in werkelijkheid zit het huis zo'n 20 - 25 graden gekanteld in de grond. Vervolgens heeft men het huis zo ingekleed dat vloeren, muren en plafond niet overeenkomen met de werkelijkheid, maar ook in een afwijking zijn gebouwd. Andere attributen zoals waterleidingen, boekenrekken, tafels... staan wel perfect horizontaal (of met een zeer lichte afwijking). De fout die de bezoeker in het huis maakt, is dat hij de muren als referentiepunt neemt en niet de attributen. Daardoor komen de attributen schuin te hangen en de muren recht, terwijl het in werkelijkheid omgekeerd is.

Een biljartbal zal op het boekenrek in werkelijkheid nog steeds van het hoogste naar het laagste punt rollen, maar doordat de bezoeker een verkeerd referentiepunt neemt, lijkt het voor hem dat het boekenrek schuin hangt. Hierdoor lijkt de bal van een lager naar een hoger gelegen punt te rollen. Eenzelfde illusie zorgt er ook voor dat personen een muur kunnen oplopen of dat water naar boven stroomt. Mensen lijken groter/kleiner te worden door gebruik te maken van het principe van een Ames-kamer en een vloer die niet loodrecht ligt.

Ten slotte is er ook nog een verschil in optische illusie tussen personen binnen en buiten het huis. Persoon A staat buiten het huis en kijkt door een venster naar persoon B. Doordat persoon A de illusie heeft om het huis (en vensters, deuren...) perfect horizontaal te zien, zal hij persoon A dus ook perfect recht zien staan. Persoon A heeft in het huis ook de illusie dat alles perfect horizontaal is, maar zal persoon B schuin zien staan.





</doc>
<doc id="2518102" url="https://nl.wikipedia.org/wiki?curid=2518102" title="Gravitatieheuvel">
Gravitatieheuvel

Een gravitatieheuvel, ook magnetische heuvel genoemd, is de algemene benaming van een plaats waar het omliggende landschap de optische illusie geeft dat een neergaande weg naar boven lijkt te gaan. Het menselijk oog interpreteert de weg dus als stijgend, terwijl deze in werkelijkheid dalend is. Dit geeft meteen ook de illusie dat de wetten van gravitatie niet van toepassing zijn: een stilstaande auto waarvan de handrem afstaat, zal omhoog lijken te rollen. 

Hoewel de lokale bevolking of belanghebbenden soms zullen beweren dat een gravitatieheuvel het gevolg van magnetisme of buitenaardse krachten is, is deze in feite het gevolg van een optische illusie. De belangrijkste factor in de illusie is het ontbreken van een (volledige) horizon. Het menselijk oog gebruikt de horizon als referentie om in te schatten of iets stijgt of daalt. Wanneer de referentie wegvalt, zal men al snel fouten of misinterpretaties maken.

Men vindt dergelijke gravitatieheuvels wereldwijd zoals:

Ook bestaan er attracties die gebaseerd zijn op het principe van een gravitatieheuvel zoals Mystery Spot in Santa Cruz, Californië. Een ander bekend fenomeen is een Ames-kamer.

In werkelijkheid zitten er wel degelijk hobbels en kuilen in het aardse zwaartekrachtveld door variaties in de massaverdeling van de aarde. Deze worden beschreven door de geoïde. De variaties in zwaartekracht verlopen echter zo geleidelijk dat deze niet visueel waarneembaar zijn.



</doc>
<doc id="2518144" url="https://nl.wikipedia.org/wiki?curid=2518144" title="Ames-kamer">
Ames-kamer

Een Ames-kamer is een kamer met een optische illusie waardoor zaken groter/kleiner lijken dan ze in werkelijkheid zijn. Het ontwerp werd in 1934 gemaakt door Adelbert Ames, een Amerikaanse oogheelkundige. De eerste kamer werd gebouwd in 1935.

Iemand die aan de ingang van een Ames-kamer staat, zal deze interpreteren als een gewone kubusvormige-kamer met een achterwand en twee parallelle zijwanden die loodrecht staan tussen een horizontale vloer en plafond. Echter is dit optisch bedrog: in werkelijkheid heeft de kamer de vorm van een trapezium. De muren staan ietwat schuin achterover. De vloer en het plafond lopen naar elkaar toe. De rechterwand staat dichter bij de persoon die voor de kamer staat ten opzichte van de linkerwand (of omgekeerd).

Om afstand en grootte correct te kunnen inschatten, moet de observator als referentie een trapezium nemen. De optische illusie zorgt er echter voor dat hij een kubus als referentie neemt, waardoor er vreemde en onverklaarbare zaken lijken te gebeuren.

Stel: men neemt 2 personen (A en B) die even groot zijn (bijvoorbeeld 180 cm). Wanneer men persoon A tegen de linkermuur zet en persoon B tegen de rechtermuur, blijkt persoon A plots veel groter te zijn en persoon B beduidend kleiner. Als men dan de twee personen van plaats wisselt, is het duidelijk dat persoon B nu de grootste is. Het fenomeen is zelfs te zien wanneer iemand van de rechter- naar de linkermuur loopt: de persoon zal zichtbaar groter/kleiner worden. 

Om de grootte te bepalen, schat de observator de afstand in tussen de schedel van de persoon en de hoogte van het plafond. Omdat het plafond en de vloer naar elkaar toelopen, is de afstand tussen beiden niet overal gelijk. Zo staat persoon A effectief met zijn hoofd dichter tegen het plafond dan persoon B. Wanneer beiden van plaats verwisselen, zal nu het hoofd van persoon B dichter bij het plafond staan waardoor hij nu groter lijkt. Daarnaast staat de observator meestal ook niet in het midden van de ingang van de kamer: de ingang staat ietwat meer naar de rechtermuur waardoor hij zelf ook al dichter bij persoon A staat (of omgekeerd).

Uit verdere studie is zelfs gebleken dat de illusie kan worden opgewekt zonder gebruik te maken van muren en een plafond. Het is al voldoende om gebruik te maken van een valse horizon die niet volledig horizontaal loopt of niet volledig zichtbaar is.

Ook een gravitatieheuvel, waarbij een ogenschijnlijk stijgende weg in werkelijkheid daalt, is zo'n soort van illusie.

Een Ames-kamer wordt veel gebruikt op televisie en in films om iemand veel groter/kleiner te laten lijken dan hij in werkelijkheid is. Zo kan men de illusie wekken dat personage X een reus is en personage Y een dwerg. Eén van de bekendste films waarin zulke Ames-kamers worden gebruikt, is The Lord of the Rings: de kijker krijgt de illusie dat de Hobbits inderdaad kleiner zijn dan bijvoorbeeld Gandalf, terwijl de acteurs in werkelijkheid een normale lichaamsgrootte hebben.

Het principe van een Ames-kamer wordt ook gebruikt in Mystery Spot.


</doc>
<doc id="2518214" url="https://nl.wikipedia.org/wiki?curid=2518214" title="Kennelhoest">
Kennelhoest

Kennelhoest (Kennelkuch) of infectieuze tracheobronchitis is een besmettelijke ontsteking van de voorste luchtwegen van honden. De ziekte kan veroorzaakt worden door een bacterie of een aantal virussen, ook in combinatie. De meest voorkomende verwekkers van kennelhoest zijn het para-influenzavirus en de bacterie bordetella bronchiseptica, die ook katten kan besmetten. Andere verwekkers zijn onder andere canine adenovirus en reovirus. Ook stress en hygiëne kunnen een rol spelen. Besmetting door een andere hond vindt plaats door aan elkaar te snuffelen of door de lucht. Honden die ingeënt zijn kunnen toch kennelhoest krijgen maar meestal in minder ernstige mate.

Een besmette hond vertoont een droge schraaphoest. In de meeste gevallen is er sprake van een milde vorm die vanzelf weer over gaat. In ernstige gevallen kan er ook een longontsteking optreden. Het is van belang tijdig een dierenarts te raadplegen. Een tuigje in plaats van een halsband kan de druk op de luchtpijp verminderen.

Kennelhoest komt niet alleen in kennels voor maar wordt daar wel gemakkelijk verspreid. Er zijn daar veel honden, die vaak in stress zijn en veel blaffen waardoor de luchtwegen geïrriteerd raken en dus bevattelijker zijn voor besmetting. Veel dierenpensions eisen een kennelhoestvaccinatie voor toelating.

Doxycycline is een antibioticum dat veel gebruikt wordt bij velerlei infecties. Dierenartsen gebruiken dit geneesmiddel om onder andere infecties te bestrijden met de bacterie Bordetella bronchiseptica, die kennelhoest bij honden veroorzaakt en diverse secundaire bacteriële infecties bij besmetting met niesziekte bij de kat. 

Kennelhoest is echter een infectie van de voorste luchtwegen welke zowel door virussen als bacteriën wordt veroorzaakt. De kennelhoestinfectie wordt veroorzaakt door een combinatie van verschillende virussen en een bacterie. De virussen die hierin een rol kunnen spelen zijn onder andere parainfluenza, canine adenovirus (type 1 en 2). Bordetella bronchiseptica is de bacterie die kennelhoest kan veroorzaken. Het is een zeer besmettelijke ziekte maar meestal niet levensbedreigend.
In milde gevallen kan het lichaam zelf de infectie bestrijden en zijn ondersteunende maatregelen als slijmoplossers, hoestremmers en een tuig in plaats van een halsband voldoende.




</doc>
<doc id="2518986" url="https://nl.wikipedia.org/wiki?curid=2518986" title="Adolf Rijkens">
Adolf Rijkens

Adolf Rijkens (Meester Cornelis in Indonesië, 20 februari 1899 – Amsterdam, 18 november 1996) was een Nederlands acteur en arts.

Rijkens had naast het acteur zijn ook medicijnen gestudeerd en zegde in 1933 het toneel vaarwel. Na eerst te zijn gaan varen als scheepsarts woonde hij samen met zijn vrouw actrice Sophie Frederika Wilhelmina Stein (1892-1973) in het buitenland (onder andere in Wenen en Antwerpen). Na drie jaar kwamen zij beiden weer terug naar Nederland en vestigden zich in Amsterdam. Beiden pakten hun toneelcarrière weer op maar gingen ieder bij een ander toneelgezelschap werken. 

Na getrouwd te zijn geweest met actrice en cabaretière Sophie Stein van 1924 tot 1950 uit welk huwelijk geen kinderen zijn voortgekomen, is Rijkens hertrouwd met actrice Jetty Riecker (1895-1980). Zij was de vrouw van acteur Ko van Dijk sr. (1881-1937). 

Rijkens overleed op 97-jarige leeftijd en is gecremeerd te Amsterdam, Crematorium De Nieuwe Ooster.


</doc>
<doc id="2519393" url="https://nl.wikipedia.org/wiki?curid=2519393" title="Dooierzak">
Dooierzak

De dooierzak is een vliezige zak die bevestigd is aan een embryo. Zij zorgt voor een vroegtijdige eerste voedingsvoorraad voor beenvissen, haaien, reptielen, vogels en primitieve zoogdieren. De functie van de dooierzak treedt in werking vanaf het moment dat de bloedsomloop van het embryo tot ontwikkeling komt.

Alle beenvissen, sommige haaien en roggen bezitten een dooierzak in een bepaalde fase van hun leven. Ovipare vissen behouden deze zak doorgaans nog tijdelijk wanneer ze net uit hun ei komen. De dooierzak vormt dan een eerste voedingsvoorraad. Pas wanneer deze volledig verteerd is, begint het visje naar ander voedsel te zoeken. Ovovivipare vissen hebben deze zak al volledig verteerd in de baarmoeder vooraleer ze geboren worden.



</doc>
<doc id="2519671" url="https://nl.wikipedia.org/wiki?curid=2519671" title="Adelbert Ames jr.">
Adelbert Ames jr.

Adelbert Ames, Jr. (1880, Lowell (Massachusetts) – 1955) was een Amerikaanse wetenschapper die faam heeft verkregen dankzij zijn bijdrage aan natuurkunde, fysiologie, oogheelkunde, psychologie en filosofie. Hij was de pionier van de fysiologie van optiek. Hij heeft belangrijk onderzoek gedaan naar binoculaire dispariteit, waaronder cycloforie en aniseikonia. 

Ames is waarschijnlijk nog het best gekend dankzij zijn visuele illusies zoals de Ames-kamer en het Ames-raam.


</doc>
<doc id="2519703" url="https://nl.wikipedia.org/wiki?curid=2519703" title="Johann Albert Heinrich Reimarus">
Johann Albert Heinrich Reimarus

Johann Albert Heinrich Reimarus (Hamburg, 11 november 1729 - Rantzau, 6 juni 1814) was een Duits arts, natuurlijk historicus en econoom. 

Hij was een zoon van Hermann Samuel Reimarus, de broer van de schrijfster Elise Reimarus en de vader (door zijn eerste huwelijk) van Johanna Reimarius, die trouwde met Georg Heinrich Sieveking. Hij trad twee maal in het huwelijk. De tweede keer met Sophia, een zuster van August Adolph von Hennings. 

In 1755 bezocht hij Londen en studeerde onder de anatomen William Hunter en James Douglas. Zijn prestaties omvatten de invoering van de vaccinatie tegen pokken in Hamburg en de invoering in continentaal Europa van het in Groot-Brittannië ontstane idee van de bliksemafleider.


</doc>
<doc id="2519882" url="https://nl.wikipedia.org/wiki?curid=2519882" title="Tranilast">
Tranilast

Tranilast (INN; merknaam: "Rizaben") is een geneesmiddel, ontwikkeld bij het Japanse bedrijf Kissei Pharmaceutical Co. Ltd. Het is een anti-allergicum, geschikt voor de behandeling van astma, hooikoorts en atopisch eczeem.

Het wordt gebruikt in Japan en Zuid-Korea, maar is niet in de Europese Unie verkrijgbaar voor deze toepassingen. Het is in 2010 wel toegelaten als weesgeneesmiddel voor de preventie van littekenvorming na glaucoomfiltratiechirurgie.


</doc>
<doc id="2519963" url="https://nl.wikipedia.org/wiki?curid=2519963" title="Trichinellidae">
Trichinellidae

Trichinellidae is een familie van de rondwormen. Volgens de Catalogue of Life heeft deze familie drie geslachten:



</doc>
<doc id="2520867" url="https://nl.wikipedia.org/wiki?curid=2520867" title="William Small">
William Small

William Small (Carmyllie, Angus, Schotland, 13 oktober 1734 – Birmingham, 25 februari 1775) was een Brits hoogleraar natuurfilosofie, arts en netwerker. Hij was in het derde kwart van de 18e eeuw bevriend met en had grote invloed op een aantal zeer vooraanstaande persoonlijkheden. 

Als zoon van de presbyteriaanse dominee James Small begon William zijn opleiding aan de "Dundee Grammar School". In aansluiting daarop studeerde hij vanaf 1755 aan het "Marischall College" in Aberdeen geneeskunde en natuurwetenschappen. Hij volgde daar colleges in de wiskunde, natuurkunde, filosofie, klassieke talen, scheikunde, anatomie, Materia Medica (tegenwoordig farmacologie), chirurgie en verloskunde . Tegen het einde van zijn studies werd Small in 1758 op 24-jarige leeftijd benoemd tot hoogleraar natuurwetenschappen aan het College van Willem en Mary in Williamsburg in de toenmalige Britse kolonie Virginia. Voor de periode van zijn hoogleraarschap onderbrak Small zijn studie, maar na zijn terugkeer nam hij deze weer op. Nog in hetzelfde jaar studeerde hij af.

Nu afgestudeerd keerde hij in 1758 terug naar Virginia, waar hij zes jaar zou blijven. Gedurende zijn tijd als hoogleraar natuurfilosofie aan het "College van Willem en Mary" in Virginia was Thomas Jefferson een van zijn leerlingen. Small had een grote invloed op de jonge Jefferson. Small stelde hem voor aan een aantal vooraanstaande personen, die een belangrijke rol in het leven van Jefferson zouden spelen, daaronder George Wythe, een vooraanstaand jurist in de koloniën en Francis Fauquier, de gouverneur van Virginia. 

Terugdenkend aan zijn studietijd beschreef Jefferson William Small als volgt:
In 1764 keerde Small terug naar Groot-Brittannië. Hij had een door Benjamin Franklin geschreven introductiebrief bij Matthew Boulton op zak. Via deze connectie maakte Small kennis met de kring rondom de latere Lunar Society, een prestigieuze club van wetenschappers en industriëlen uit de Britse Midlands.

In 1765 ontving hij zijn MD. Hij vestigde nu een medische praktijk in Birmingham. Small werd de huisarts van Matthew Boulton. Hij raakte ook zeer goed bevriend met Erasmus Darwin, Thomas Day, James Keir, James Watt, Anna Seward en anderen in de kring van de Lunar Society. Hij was een van de meest geliefde leden in dit genootschap. Behalve dat hij een actieve bijdrage aan de debatten leverde, was zijn grootste kracht om mensen tot elkaar te brengen en kleine conflicten in de kiem te smoren.

In het begin van de jaren 1772/1774 was hij instrumenteel in pogingen om zijn vriend James Watt naar Birmingham te halen. 

Small stierf op 25 februari 1775 aan de gevolgen van de malaria, die hij gedurende zijn verblijf in Virginia had opgelopen. Hij ligt begraven op het kerkhof van de St. Philips kerk in Birmingham.

Het "William Small Physical Laboratory", waar de factulteit natuurkunde van de College of William & Mary is gevestigd in naar hem vernoemd. 



</doc>
<doc id="2520936" url="https://nl.wikipedia.org/wiki?curid=2520936" title="Asthma cardiale">
Asthma cardiale

Asthma cardiale is de benaming voor de ernstige en vaak beangstigende kortademigheid, die optreedt vanwege een ophoping van oedeem buiten de capillairen van de longen, als gevolg van linkerventrikelfalen.

De aanvallen treden vaak 's nachts op, als de lijder ligt, door een toenemende hoeveelheid bloed in de longen. (In rechtopstaande toestand stroomt het bloed onder invloed van de zwaartekracht naar de onderste lichaamshelft.) Patiënten met asthma cardiale liggen meestal op meerdere kussens, zodat het verhoogde bovenlichaam de hydrostatische druk vermindert.

Asthma cardiale uit zich in ademnood (dyspnoe), wat door rechtop zitten kan verbeteren en door plat liggen verslechtert (orthopneu). Ook kunnen obstructies in de bronchiën ontstaan, die, net als bij asthma bronchiale, door een ronkend geluid herkenbaar zijn.

In de zwaarste gevallen kan asthma cardiale zich tot een acuut longoedeem ontwikkelen. Door verdere verhoging van de druk in de pulmonaire haarvaten treedt in de longblaasjes sereuze weefselvloeistof uit, die als een schuimende vloeistof, met een zwakke bloedkleur, uitgehoest wordt. Het longoedeem gaat gepaard met hevige ademnood en een sterk gevoel van verstikking.

Voor een differentiële diagnose wordt gelet op bijvoorbeeld nachtelijke astma-aanvallen, een longontsteking of verergering van COPD.


</doc>
<doc id="2521591" url="https://nl.wikipedia.org/wiki?curid=2521591" title="Dong quai">
Dong quai

Angelica sinensis bekend als "dong quai" of ""vrouwelijke ginseng"" is een kruid uit de familie Apiaceae en komt voor in China. Aan de gedroogde wortel van de dong quai worden in de Chinese geneeskunst tal van gynaecologische effecten toegeschreven. Gebruik tijdens zwangerschap wordt afgeraden in verband met verhoogd risico op een miskraam.


</doc>
<doc id="2523275" url="https://nl.wikipedia.org/wiki?curid=2523275" title="Bundel van Bachmann">
Bundel van Bachmann

De bundel van Bachmann is een bundel van atriaal myocard die de voorwand van het linker atrium van het hart verbindt met het rechter atrium. Tijdens een normaal hartritme is deze bundel de snelste route waarlangs de elektrische activatie het linker atrium bereikt.

De bundel heeft een dikte van ongeveer 4mm en een trapeziumvorm met een hoogte van 9mm, een lengte aan de bovenkant van 10mm, en een lengte aan de onderkant van slechts 3mm. Hij ligt aan de voorkant van de atria, vlak achter de aorta ascendens.

De activatie van het hart begint in de sinusknoop, die zich in het rechter atrium bevindt. Van daaruit verspreidt de activatie zich over de wand van het rechter atrium, naar het linker atrium en naar de atrioventriculaire knoop.
Er bestaan verschillende verbindingen tussen de beide atria die de elektrische activatie kunnen voortgeleiden
. Behalve de bundel van Bachmann zijn dit plaatsen in het interatriale septum en de sinus coronarius . Omdat de Bundel van Bachmann dicht bij de sinusknoop begint en de activatie snel geleidt is deze echter onder normale omstandigheden de enige verbinding die een rol speelt bij de voortgeleiding van het rechter naar het linker atrium.


</doc>
<doc id="2523502" url="https://nl.wikipedia.org/wiki?curid=2523502" title="Enno Dirk Wiersma">
Enno Dirk Wiersma

Enno Dirk Wiersma (Pieterzijl, 29 november 1858 - Groningen, 24 november 1940) was een Nederlandse medicus en hoogleraar.

Wiersma was een zoon van de landbouwer Dirk Jeltes Wiersma en Jacoba Buining. Hij was gehuwd met Alberta Helena Borleffs, dochter van de verificateur Jean Guillaume Philip Borleffs en Heelena Kaan uit Groningen. Wiersma was de schoonvader van de hoogleraar Jan Hendrik Engelhardt.

Wiersma studeerde aan de Rijksuniversiteit Groningen en promoveerde in 1886 tot doctor in de geneeskunde op het proefschrift "Histochemisch onderzoek op glycogeen". Twee jaar later vestigde hij zich eerst als huisarts en later als specialist in de neurologie en psychiatrie in Groningen. In 1897 werd hij docent in deze studierichtingen aan de Groningse universiteit. Zes jaar later werd hij hoogleraar in deze vakken welk ambt hij tot 1928 heeft vervuld. 

Wiersma was lid van de KNAW. Hij was erelid van diverse verenigingen op zijn vakgebied. De Nederlandse regering erkende zijn grote wetenschappelijke verdiensten door hem te benoemen tot Ridder in de Orde van de Nederlandse Leeuw.

Een portret van Wiersma door Ben Walrecht hangt in de senaatskamer van de Groninger universiteit. 

In Groningen is een straat naar Prof. Dr. Enno Dirk Wiersma genoemd.



</doc>
<doc id="2523979" url="https://nl.wikipedia.org/wiki?curid=2523979" title="Anisakidae">
Anisakidae

Anisakidae is een familie van wormachtige dieren die behoren tot de nematoden. Diverse soorten komen voor als darmparasiet in zeevissen zoals kabeljauw, makreel en haring en verder ook in zeezoogdieren.



</doc>
<doc id="2523982" url="https://nl.wikipedia.org/wiki?curid=2523982" title="Ascarididae">
Ascarididae

Ascarididae is een familie van vrij lange parasitaire rondwormen (Nematoden) die voorkomen in de darmen van een groot aantal soorten gewervelde dieren. De taxonomie is sterk onderhevig aan veranderingen. De lijst met geslachten is ontleend aan Anderson (2000).



</doc>
<doc id="2524025" url="https://nl.wikipedia.org/wiki?curid=2524025" title="Oxyuridae">
Oxyuridae

Oxyuridae is een familie van parasitaire rondwormen (Nematoden) die voorkomen in de darmen van een groot aantal soorten gewervelde dieren. De taxonomie is sterk onderhevig aan veranderingen. De lijst met geslachten is ontleend aan de Taxonomybrowser. De indeling van deze familie bij de orde Ascaridida is ontleend aan de Catalogue of Life.



</doc>
<doc id="2524092" url="https://nl.wikipedia.org/wiki?curid=2524092" title="Anisakiasis">
Anisakiasis

Anisakiasis of haringziekte is een parasitaire infectie van het maag-darmkanaal, veroorzaakt door het eten van rauwe of onvoldoende verhitte vis die was besmet met de larven van de nematode "Anisakis simplex", de haringworm. Voor de invoering van de verplichting om haring na vangst in te vriezen kwam haringziekte in Nederland regelmatig voor. In landen waar veel rauwe vis wordt gegeten is anisakiasis een regelmatig voorkomend probleem.

Aanvankelijke symptomen binnen een paar uur na inname zijn misselijkheid, overgeven en hevige buikpijn. Als de larven de darmen bereiken kan na twee weken een ernstige eosinofiele granulomateuze reactie optreden met symptomen die doen denken aan de ziekte van Crohn.


</doc>
<doc id="2524432" url="https://nl.wikipedia.org/wiki?curid=2524432" title="Difenyldiselenide">
Difenyldiselenide

Difenyldiselenide is een organoseleenverbinding met als brutoformule CHSe. De formule wordt vaak afgekort tot PhSe. Deze oranje vaste stof is het eerste oxidatieproduct van benzeenselenol. In de organische synthese wordt de stof gebruikt als bron voor de fenylselenide-eenheid. De centrale Se-Se-binding heeft een lengte van 229 pm.

Difenyldiselenide wordt bereid in een tweestapssynthese via oxidatie van het benzeenselenolaat, dat zelf bereid wordt uit fenylmagnesiumbromide:

De reductie met natrium levert natriumfenylselenolaat:

Natriumfenylselenolaat is een goed bruikbaar nucleofiel: het elektropositieve natrium genereert een negatieve lading op seleen. De fenylselenylgroep kan via een nucleofiele substitutie van alkylhalogeniden, alkylsulfonaten, (mesylaten of tosylaten) of epoxiden in een organische verbinding gebracht worden. Onderstaand voorbeeld is ontleend aan de synthese van morfine.

De reactie met dichloor levert fenylselenylchloride, een elektrofiel:

Door de reactie met een nucleofiel kan de fenylselenylgropep in een organische verbinding worden geïntroduceerd. Als nucleofielen kunnen enolaten, enolsilylethers, Grignard-reagentia, organolithiumverbindingen, alkenen en amines optreden. In het voorbeeld hieronder, de eerste stappen in de synthese van strychnofoline, wordt een fenylselenylgroep geïntroduceerd via het enolaat van een lactam:

Deze methode is een belangrijk stuk organisch-synthetisch gereedschap voor de omzetting van carbonylverbindingen naar hun α,β-onverzadigde analoga.

Met krachtige nucleofielen kan difenyldiselenide zelf als elektrofiel optreden, het nucleofiel is dan een Grignard- of organolithium-reagens of het enolaat van een ester. Enolaten van ketonen reageren niet. Meestal wordt de voorkeur gegeven aan fenylselenylchloride, omdat bij de reactie met difenyldiselenide de helft van het selenidereagens als leaving group optreedt, en dus eigenlijk verspild wordt:

N-fenylselenoftaalimide (N-PSP) kan gebruikt worden als fenylselenylchloride een te sterk elektrofiel is en anderzijds difenyldiselenide niet reactief genoeg of te duur is.



</doc>
<doc id="2526358" url="https://nl.wikipedia.org/wiki?curid=2526358" title="Allorhize">
Allorhize

Een allorhize is een soort van wortelgestel dat vaak voorkomt bij de dicotylen of tweezaadlobbigen. Wanneer de kiemwortel van een plant uitgroeit tot een hoofdwortel, en deze hoofdwortel heeft verschillende vertakkingen (= zijwortels) spreekt men van een allorhize.
Allorhize is afgeleid uit het Grieks ("Allos"= anders en "Rhiza"=wortel).


</doc>
<doc id="2526464" url="https://nl.wikipedia.org/wiki?curid=2526464" title="Mijnworm">
Mijnworm

De mijnworm ("Ancylostoma duodenale") is een parasitaire rondworm uit de familie Ancylostomatidae (mijnwormen).

Deze worm kwam oorspronkelijk voor in het Midden Oosten, Noord-Afrika, India en Zuid-Europa maar tegenwoordig ook in sommige gebieden in de Verenigde Staten, het Caraïbisch gebied en Zuid-Amerika. 

Met de naam mijnworm worden vaak de twee bij mensen voorkomende soorten genoemd die verantwoordelijk zijn voor mijnworminfecties, dat zijn "A. duodenale" en "Necator americanus". De laatste komt vooral voor in Noord- en Zuid-Amerika, Afrika onder de Sahara, Zuidoost-Azië, China en Indonesië.


</doc>
<doc id="2526543" url="https://nl.wikipedia.org/wiki?curid=2526543" title="Necator americanus">
Necator americanus

Necator americanus is een parasitaire rondworm die oorspronkelijk voorkwam in Noord- en Zuid-Amerika en nu ook in Afrika onder de Sahara, Zuidoost-Azië, China en Indonesië. Met de naam mijnworm worden vaak de twee bij mensen voorkomende soorten genoemd die verantwoordelijk zijn voor mijnworminfecties, dat zijn "Ancylostoma duodenale" en "N. americanus".

De soort wordt ook wel mijnworm van de Nieuwe Wereld genoemd. Er zijn wat uiterlijke verschillen maar in medisch opzicht verschillen deze mijnworm en de mijnworm (van de Oude Wereld) nauwelijks.



</doc>
<doc id="2526697" url="https://nl.wikipedia.org/wiki?curid=2526697" title="Strongylida">
Strongylida

De orde Strongylida omvat een groot aantal parasitaire rondwormen die leven in het maag-darmstelsel of de luchtwegen van zoogdieren zoals de longwormen (meerdere families) en de mijnwormen (Ancylostomatidae). Deze parasieten komen voor bij mensen, huisdieren en in het wild levende zoogdieren. Veel soorten hebben een ingewikkelde levenscyclus met ongewervelde dieren (zoals slakken) als tussengastheer.

De orde Strongylida heeft ongeveer 20 families


</doc>
<doc id="2527248" url="https://nl.wikipedia.org/wiki?curid=2527248" title="Dictyocaulus">
Dictyocaulus

Dictyocaulus is een geslacht van parasitaire rondwormen (Nematoden). Deze rondwormen leven in de luchtpijpvertakkingen van paarden, geiten en andere herkauwers als herten en runderen. Een veel voorkomende soort bij paardachtigen is "Dictyocaulus arnfeldii", terwijl herkauwers vaker geplaagd worden door "Dictyocaulus viviparus".

De volwassen stadia van "D. viviparus" houden zich op in de bronchiën van het dier. Ze leggen hun eieren in de luchtwegen; deze eitje worden opgehoest en zo ook weer ingeslikt door het dier zelf en zijn soortgenoten die als gastheer dienen. Als de eieren uitkomen spreekt men van fase I larven die leven in het maag-darmstelsel van de gastheer. De fase I larven verlaten als mest het dier. In deze mest, dus buiten het dier, doorloopt deze larve nog twee stadia. In de mest ontwikkelt zich ook een soort lagere schimmel "Pilobolus" (Mucorales). De stadium III larfjes van "D. viviparus" dringen binnen in de vruchtlichamen van deze schimmels en vestigen zich in het sporangium (sporendoosje). Als de schimmel zijn sporen gaat verspreiden, liften de larfjes mee en kunnen op die manier tot drie meter ver in de wei verspreid worden.

Vee dat in de wei graast krijgt deze stadium III larven binnen. Zo komen zij in het spijsverteleningsysteem. Ze dringen vervolgens door de wanden van dit systeem en komen zo in het lymfevatenstelsel en bereiken dan de lymfeklieren. Daar groeien ze verder tot stadium IV. Larven in dit stadium gebruiken het lymfesysteem en de bloedvaten om in de longen te komen. In de longen worden zij geslachtsrijp en daar leggen ze hun eieren en daarmee is de cyclus rond.


De infectie met "Dictyocaulus viviparus" kan worden behandeld met ivermectine, albendazol, fenbendazol, febantel en andere anti-wormmiddelen. Ook de manier van beweiden (vaker verweiden) moet aangepast worden.

"D. arnfieldi" lijkt erg op "D. viviparus" maar infecteert alleen paardachtigen. Ezels vertonen na infectie nauwelijks symptomen en kunnen daardoor ongemerkt de dragers zijn van deze parasiet. Paarden kunnen door ezels worden besmet. Weiland waarin ezels hebben gegraasd, kan zijn besmet met stadium I t/m III larven.


</doc>
<doc id="2527257" url="https://nl.wikipedia.org/wiki?curid=2527257" title="Dictyocaulidae">
Dictyocaulidae

Dictyocaulidae is een familie van parasitaire rondwormen (Nematoden). Deze rondwormen leven in de luchtpijpvertakkingen van paarden, geiten en andere herkauwers als herten en runderen en worden daarom ook wel longwormen genoemd.
De indeling is:


longworm


</doc>
<doc id="2528199" url="https://nl.wikipedia.org/wiki?curid=2528199" title="Nocardia asteroides">
Nocardia asteroides

Nocardia asteroides is een bacteriesoort behorende tot het geslacht "Nocardia" en valt onder de Nocardiaceae. Het is een Gram-positieve, facultatief aerobe staafvormige bacterie. Het is een pathogene (ziekmakende) bacterie met een lage virulentie, die opportunistisch optreedt met mogelijk de ziekte Nocardiose tot gevolg.

De wijze van besmetting gebeurt in een meerderheid van de gevallen (80%) door een invasieve longbesmetting door middel van inademing via de luchtwegen en in een kleine minderheid van de gevallen (20%) door cellulitis. In dit geval is er sprake van een verwonding die besmet raakt met voorgenoemde bacterie, zoals bij het prikken aan een doorn.

Nocardiose, een ernstige systemische en opportunistische infectie die zich veelal manifesteert door een pneumonie die zich vervolgens uitbreidt naar de pleuraholte.


</doc>
<doc id="2528201" url="https://nl.wikipedia.org/wiki?curid=2528201" title="Nocardia brasiliensis">
Nocardia brasiliensis

Nocardia brasiliensis is een bacteriesoort behorende tot het geslacht "Nocardia" en valt onder de Nocardiaceae. Het is een Gram-positieve, facultatief aerobe staafvormige bacterie. 

Deze pathogene (ziekmakende) bacterie met een lage virulentie, die opportunistisch optreedt, kan de ziekte Mycetoma tot gevolg hebben.


</doc>
<doc id="2528212" url="https://nl.wikipedia.org/wiki?curid=2528212" title="Nocardiaceae">
Nocardiaceae

Nocardiaceae is een familie van aerobe bacteriën behorende tot de straalzwammen.


</doc>
<doc id="2528314" url="https://nl.wikipedia.org/wiki?curid=2528314" title="Aelurostrongylus abstrusus">
Aelurostrongylus abstrusus

Aelurostrongylus abstrusus behoort tot de meest voorkomende soorten longwormen bij katten. De volwassenen worm is tussen de 7 (mannen) en 10 mm (vrouwtje) lang. Ze komen in alle werelddelen voor. Bij katten in Duitsland en Denemarken bleek in een studie uit 2009 dat deze longworm voorkomt bij 5,6% van de dieren.

De volwassen longwormen leven in de longen van de gastheer (de kat). De eitjes worden afgezet in de longblaasjes en daar komen de larven uit het ei. Larven in dit stadium (stadium I) kruipen naar boven in de luchtwegen en komen dan via de mond in het maag-darmstelsel van het dier en worden daarna uitgescheiden.

Deze stadium I larven kunnen ongeveer twee weken buiten een gastheer leven, maar moeten binnen die tijd een slak vinden die als een tussengastheer dienstdoet. De slak wordt geïnfecteerd als hij met zijn slijmerige voet over een larve kruipt. Dan dringt de larve de slak binnen en ontwikkelt zich in de slak tot een stadium II larve na ongeveer 12 dagen en tot stadium III na ongeveer 18 dagen. Stadium III larven kunnen wel twee jaar lang binnen de slak overleven.

Om de levenscyclus te voltooien moet de geïnfecteerde slak nu worden opgegeten door een vogel, een muis, een reptiel etc. Deze dieren dienen alleen maar als "transportgastheer". Ze verblijven daar als ingekapselde larve (cyste). Als deze gastheer wordt opgegeten door een kat, dan dringen de larven via de maag- of darmwand het hart en vaatstelsel binnen en bereiken zo binnen 24 uur de longen. Na ongeveer één of anderhalve maand worden de wormen volwassen en leggen daar hun eieren, daarmee is de cyclus rond. Een kat kan 2 tot 7 maanden lang op die manier een infectiebron zijn.
Een longworminfectie bij katten veroorzaakt zelden duidelijk zichtbare ziekteverschijnselen. De symptomen bij een zware infectie zijn niet specifiek. De kat is wat verzwakt, vertoont chronische hoest en afscheidingen uit de neus en ogen. De diagnose kan alleen met een röntgenfoto van de borst en speciale tests worden gesteld. De bestrijding van de infectie wordt uitgevoerd met anti-wormmiddelen zoals fenbendazol , emodepside of ivermectine.


</doc>
<doc id="2528321" url="https://nl.wikipedia.org/wiki?curid=2528321" title="Aelurostrongylus">
Aelurostrongylus

Aelurostrongylus is een geslacht van longwormen die behoren tot de familie Angiostrongylidae en de orde Strongylida. Deze orde bestaat uit een groot aantal soorten parasitaire rondwormen (Nematoden).

Over de indeling van de rondwormen is geen consensus, de hier gepresenteerde indeling komt uit de taxonomy browser.


</doc>
<doc id="2528330" url="https://nl.wikipedia.org/wiki?curid=2528330" title="Angiostrongylidae">
Angiostrongylidae

De Angiostrongylidae is een familie longwormen die behoren tot de orde Strongylida. Deze orde bestaat uit een groot aantal soorten parasitaire rondwormen (Nematoden).

Over de indeling van de rondwormen is geen consensus, de hier gepresenteerde indeling komt uit de taxonomy browser.


</doc>
<doc id="2528354" url="https://nl.wikipedia.org/wiki?curid=2528354" title="Angiostrongylus">
Angiostrongylus

Angiostrongylus is een geslacht van long- en hartwormen die behoren tot de familie Angiostrongylidae en de orde Strongylida. Deze orde bestaat uit een groot aantal soorten parasitaire rondwormen (Nematoden).

Longwormen uit dit geslacht veroorzaken Angiostrongyliasis. Het hart en vaatstelsel van honden raakt daarbij geïnfecteerd door de larven van deze rondworm. Slakken spelen een belangrijke rol als tussengastheer.

"Angiostrongylus vasorum", die ook wel kleine of Franse hartworm wordt genoemd komt voor in Europa bij honden en vossen, volgens een studies uit 2008 en 2010 ook in Nederland.

Over de indeling van de rondwormen is geen consensus, de hier gepresenteerde indeling komt uit de taxonomy browser.


</doc>
<doc id="2528364" url="https://nl.wikipedia.org/wiki?curid=2528364" title="Filaroididae">
Filaroididae

De Filaroididae is een familie longwormen die behoren tot de orde Strongylida. Deze orde bestaat uit een groot aantal soorten parasitaire rondwormen (Nematoden).

Over de indeling van de rondwormen is geen consensus, de hier gepresenteerde indeling komt uit de taxonomy browser.


</doc>
<doc id="2528368" url="https://nl.wikipedia.org/wiki?curid=2528368" title="Don Poldermans">
Don Poldermans

Daniël (Don) Poldermans (Rotterdam, 1956) is een Nederlands wetenschapper en voormalig internist.

Poldermans studeerde, na het behalen van het atheneum, geneeskunde aan de Erasmus Universiteit in Rotterdam. Zijn militaire dienstplicht (1982-1983) vervulde hij in Utrecht (MHAM) en bij de Centrale Herkeuringsraad in Den Haag. Hierna werd hij tot internist opgeleid in het toenmalig Academisch Ziekenhuis Dijkzigt in Rotterdam (tegenwoordig het Erasmus MC). Hij volgde een vervolgopleiding op de afdeling Medische Microbiologie in het Dijkzigt Ziekenhuis. Sinds 1990 was hij staflid van de afdeling Chirurgie van het Erasmus Medisch Centrum. Hij promoveerde in 1994 op "Dobutamine Stress Echocardiografie" bij prof. dr. Hero van Urk. Poldermans was ook werkzaam bij Ziekenhuis Leyenburg in Den Haag. Hij staat geregistreerd als Intensivist en Vasculair Geneeskundige. In 2004 werd hij benoemd tot bijzonder hoogleraar perioperatieve cardiale zorg aan het Erasmus Medisch Centrum in Rotterdam. Poldermans richtte zich op perioperatieve zorg, de richtlijn ontwikkeling perioperatieve zorg en vasculaire geneeskunde.

Een studie van Don Poldermans uit 1999 leek aan te tonen dat het gebruik van bètablokkers het risico op een hartinfarct tijdens een operatie met 90% verminderde, hoewel andere onderzoeken daarentegen concluderen dat de sterftekans toeneemt. In 2009 werd een Europese behandelrichtlijn opgesteld op basis van het onderzoek van Poldermans. Door zijn studies zijn artsen wereldwijd bètablokkers gaan gebruiken ter preventie van een hartinfarct rond een operatie.

In juni 2011 meldde een jonge wetenschapper uit de onderzoeksgroep van Poldermans aan het Erasmus MC zijn twijfels ten aanzien van de onderzoeksmethodes van Polderman.
Poldermans werd op non-actief gesteld en in november ontslagen, nadat bleek dat onderzoek niet altijd uitgevoerd werd volgens geldende wetenschappelijke normen.

De onderzoekscommissie die naar de vermeende fraude werd ingesteld concludeerde dat de onderzoeksgroep rond Poldermans de studiegegevens van 169 patiënten verzonnen moest hebben. Zij kwalificeerde dit als "ernstig wetenschappelijk wangedrag". Ook zou sprake zijn geweest van onzorgvuldige vastlegging van onderzoeksgegevens. . Het Erasmus MC heeft een melding gedaan bij de Inspectie voor de Gezondheidszorg. Poldermans ontkent de beschuldiging

Nadat in oktober 2012 het eindrapport over de grootschalige fraude van Diederik Stapel was verschenen, eiste president van de KNAW Hans Clevers dat er ook naar de publicaties van Poldermans verder onderzoek zou worden verricht.

Vanaf voorjaar 2012 werkt Poldermans als internist in het Spijkenisse Medisch Centrum, voorheen Ruwaard van Putten Ziekenhuis.

In augustus 2014 is de Europese behandelrichtlijn aangepast.


Daarnaast schreef Poldermans meer dan 500 wetenschappelijke artikelen.



</doc>
<doc id="2530236" url="https://nl.wikipedia.org/wiki?curid=2530236" title="Parapode">
Parapode

Parapoden of parapodia (enkv. parapodium uit het Grieks παρά = naast en πούς = voet) zijn zijdelingse uitgroeiingen op segmenten van borstelwormen. Ze komen altijd paarsgewijs voor en zijn niet geleed.

Parapodia zijn een- of tweetakkig. In het laatste geval (orde Aciculata) bezitten ze een dorsaal notopodium en een ventraal neuropodium.. Elk van deze takken wordt ondersteund door een stijve chitineuze stekel, de acicula, die een rol speelt in de mobiliteit van de worm. Op elke tak bevinden zich vaak flappen, chaetae en kieuwen. Deze structuren zijn erg nuttig bij de identificatie van borstelwormen.


</doc>
<doc id="2530384" url="https://nl.wikipedia.org/wiki?curid=2530384" title="Metastrongylidae">
Metastrongylidae

De Metastrongylidae is een familie longwormen die behoren tot de orde Strongylida. Deze orde bestaat uit een groot aantal soorten parasitaire rondwormen (Nematoden).

Over de indeling van de rondwormen is geen consensus. De soort "Skrjabingylus chitwoodorum" wordt ook tot deze familie gerekend. 

Fauna Europaea rekent alleen het geslacht "Metastrongylus" tot deze familie en het geslacht "Skrjabingylus" is hier een aparte familie (Skrjabingylidae) met één geslacht en twee soorten ("S. nasicola" en "S. petrovi").



</doc>
<doc id="2530451" url="https://nl.wikipedia.org/wiki?curid=2530451" title="Metastrongylus">
Metastrongylus

De Metastrongylus is een geslacht van longwormen die behoren tot de orde Strongylida. Deze orde bestaat uit een groot aantal soorten parasitaire rondwormen (nematoden).

Over de indeling van de rondwormen is geen overeenstemming. Zo gebruikt de NCBI Taxonomy Browser de naam "Metastrongylus elongatus" voor de veel voorkomende longworm bij varkens en Fauna Europaea de meer gebruikelijke naam "M. apri".


</doc>
<doc id="2533182" url="https://nl.wikipedia.org/wiki?curid=2533182" title="Metastrongylus elongatus">
Metastrongylus elongatus

Metastrongylus elongatus (veelgebruikt synoniem: "Metastrongylus apri" ) is een veel voorkomende soort longworm bij varkens. De volwassenen worm kan tot 55 mm lang worden. Deze komt voor in luchtpijpvertakkingen van varkens.

De volwassen longwormen leven in de longen van de gastheer (het varken). De eitjes worden afgezet in de vertakkingen van de luchtpijp, opgehoest en komen via de mond in het maag-darmstelsel van het dier en worden daarna uitgescheiden. Eenmaal op de grond worden de eitjes opgegeten door regenwormen. In de regenworm komen de eitje uit en doorlopen daar in tien dagen drie verschillende larvestadia. In het derde stadium kunnen zij opnieuw varkens infecteren als deze de geïnfecteerde regenwormen eten. De larven kunnen jarenlang in regenwormen verblijven. Eenmaal ingeslikt door het varken, dringen de larven door de wanden van het maag-darmstelsel en bereiken via de lymfeklieren en de bloedsomloop de longen. Tijdens dit proces doorloopt de larve nog twee stadia. De cyclus is nu rond, de wormen kunnen drie tot vier weken in de longen verblijven en dan voor nieuwe infecties zorgen.
Door de aanwezigheid van wormen en eitjes gaat het varken hoesten. De eitje kunnen met microscopisch onderzoek in de uitwerpselen worden waargenomen. 

Deze worm krijgt alleen een kans als de varkens toegang hebben tot regenwormen, dus niet in betonnen stallen.

Varkens kunnen ook besmet raken in weilanden waar eerder besmette varkens hebben rondgelopen omdat de regenwormen dan nog infectieve larvestadia van de longworm bevatten.

Er bestaan diverse anti-wormmiddelen waarmee het varken behandeld kan worden waaronder het breedspectrummiddel Fenbendazol. 


</doc>
<doc id="2533618" url="https://nl.wikipedia.org/wiki?curid=2533618" title="Albrecht Thaer">
Albrecht Thaer

Albrecht Daniel Thaer (Celle, 14 mei 1752 - Wriezen, 26 oktober 1828) was een Duits arts en landbouwkundige, hoogleraar in Berlijn, en schrijver van boeken over landbouw. Hij geldt als één van de grondleggers van de landhuishoudkunde aan het einde van de 18e eeuw. 

Zijn bekendste publicatie is het vierdelige "Grundsätze der rationellen Landwirthschaft" (1809–1812), dat in Nederland tussen 1842-1847 in vier delen verscheen als "Grondbeginselen van den wetenschappelijken landbouw", vertaald en bewerkt door Evert Cornelis Enklaar (1799-1880). 

Er zijn monumenten ter ere van Thaer in Leipzig, Berlijn, Celle, Halle, Möglin, en in Kadaň tegenover de daar aanwezige landbouwschool.



</doc>
<doc id="2536884" url="https://nl.wikipedia.org/wiki?curid=2536884" title="Geschiedenis van de tandheelkunde">
Geschiedenis van de tandheelkunde

In dit artikel wordt de geschiedenis van de tandheelkunde beschreven.

De oudste aanwijzingen voor tandheelkunde dateren uit de nieuwe steentijd (Neolithicum I) in Pakistan, waar men elf geboorde kiezen heeft gevonden. Uit reconstructie van deze techniek, concludeert men dat er gebruik is gemaakt van een boogboor met stenen punt.

In een Sumerische tekst van 5000 v Chr. wordt een "tandworm" aangewezen als oorzaak van tandbederf, een opvatting die we ook vinden in het oude India, Egypte, Japan, en China. We vinden de legende van de Sumeriërs ook in de geschriften van Homerus. 

De Papyrus Edwin Smith is geschreven in het Egypte van de 17e eeuw voor Chr., maar de tekst geeft mogelijk teksten weer die teruggaan tot 3000 v Chr. Deze papyrus bevat informatie over de behandeling van enkele tandheelkundige aandoeningen. Rond 3000 B.C. wordt Hesi-Re ("Grootste der tanden") genoemd als eerste tandarts. De Egyptenaren zetten losse tanden vast met gouddraad. 
In de 18e eeuw v. Chr. noemt het Codex Hammurabi twee maal het trekken van een kies als straf.

Archeologisch onderzoek in de Grieks-Romeinse wereld laat pogingen zien om gebitsprotheses te maken en pogingen tot kaakchirurgie.
In het klassieke Griekenland schreven de arts Hippocrates en de filosoof Aristoteles over tandheelkunde, ze beschreven de volgorde waarop tanden en kiezen doorbraken, de behandeling van rotte kiezen en ziekten van het tandvlees. Ook vinden we bij hen het stabiliseren van losse tanden en gebroken kaken met draad. 

Volgens sommigen waren het de Etrusken die rond 700 v. Chr. voor het eerst bruggen en kronen maakten. De Romeinse schrijver over medische onderwerpen, Aulus Cornelius Celsus, schrijft uitvoerig over mondziekten en over gebitsbehandelingen zoals verzachtende en versterkende dranken die een pijnstillend middel bevatten.

In het verleden was het trekken van tanden en kiezen de voorkeursbehandeling voor allerlei ziekten. 

Van de middeleeuwen tot ver in de 19e eeuw was tandheelkunde nog geen vak op zich, maar een bezigheid van de barbiers en de algemeen arts. De barbier volstond veelal met het trekken van de kies of tand, wat een effectieve manier was om de pijn en eventuele infectie te doen verdwijnen.

Instrumenten voor het trekken van tanden en kiezen zijn gaandeweg ontwikkeld. In de 14e eeuw vond Guy de Chauliac de zogeheten tandenpelikaan uit, die tot de 18e eeuw in gebruik bleef, waarna hij vervangen werd door de sleutel en in de 20e eeuw ten slotte door allerlei extractietangen. 

In de jaren na 1400 wordt de Franse barbiers het opereren verboden; met als uitzonderingen aderlaten, koppen en bloedluizen zetten en tanden trekken. Het eerste boek dat geheel aan tandheelkunde was gewijd was het "Artzney Buchlein" uit 1530. Ambroise Paré ruimde in zijn boek over chirurgie - verschenen in 1575 - ook plek in voor tandheelkunde.

Tussen 1650 en 1800 werd tandheelkunde een moderne wetenschap. De 17e-eeuwse Franse arts Pierre Fauchard wordt beschouwd als de vader van de moderne tandheelkunde. Hij maakte veel gebruik van protheses, legde vullingen bij tandbederf, verwijderde de zieke pulpa uit een kies, en stelde terecht dat zuren die ontstaan uit suikers de oorzaak zijn van tandbederf.





</doc>
<doc id="2537102" url="https://nl.wikipedia.org/wiki?curid=2537102" title="Pseudopoot">
Pseudopoot

Een pseudopoot of "schijnvoet" is een lichaamsuitsteeksel dat in functie en anatomie een gelijkenis heeft met een poot. Het verschil tussen een poot en een pseudopoot is dat een poot is voorzien van een versteviging, zoals een botstructuur of een geleding. Pseudopoten zijn in feite uitgroeiingen van de huid, ze zijn vlezig en zacht. Bij veel dieren hebben de pseudopoten een vaste plaats, maar bij andere kan een pseudopoot in principe overal in het lichaam ontstaan. Een voorbeeld van dergelijke pseudopoten zijn amoeben, de uitsteeksels worden wel schijnvoetjes of pseudopodia genoemd.

Pseudopoten komen voor bij verschillende dieren zoals de larvale stadia van bepaalde insecten. Het bekendste voorbeeld zijn de larven van vlinders (Lepidoptera), de rupsen. Rupsen hebben drie paar gelede poten en de larven van de meeste soorten hebben daarnaast vier paar zachte poten en een paar poot-achtige hechtorganen aan de achterzijde, de naschuivers. Deze laatste structuren worden niet als pseudopoten gezien.

Een ander voorbeeld zijn de fluweelwormen, deze ongewervelden hebben geen 'echte' poten die ontstaan zijn uit ledematen maar dragen kleine, beweeglijke, uitstulpbare structuren die voorzien zijn van kleine nageltjes. De poten van fluweelwormen worden wel lobopoden genoemd wat zoiets als ballonpoten betekent. Ook bij borstelwormen komen pseudopoten voor, bij deze groep worden de poten aangeduid met parapodiën.


</doc>
<doc id="2537174" url="https://nl.wikipedia.org/wiki?curid=2537174" title="Kleurenkiezer">
Kleurenkiezer

Een kleurenkiezer, kleurentool, color tool of color picker is een hulpprogramma dat meestal te vinden is in grafische software of online en gebruikt wordt om kleuren te kiezen of om kleurenschema's te creëren. Behalve dat een kleurenkiezer opgenomen is in grafische software, zijn er ook zelfstandige programma's waarmee de kleur bepaald kan worden.

Veel van deze tools bestaan ​​op het World Wide Web en hebben functies zoals een kleurharmonisatie-interface, een kleurenkiezer, ook RGB en HSL-conversie en -manipulatie, een verzameling van opgeslagen kleurenschema's en andere soortgelijke kenmerken.

Een kleurentool wordt gebruikt om kleurwaarden te bekijken en te testen. In de grafische vormgeving en beeldbewerking kiezen gebruikers meestal kleuren via een interface met een visuele representatie van een kleur - vaak georganiseerd met quasi-perceptueel relevante tint, helderheid en verzadigingsdimensies - in plaats van het intoetsen van de alfanumerieke codes. Omdat de kleurweergave afhankelijk is van de vergelijking met naburige kleuren (zie kleuren zien), doen veel interfaces een poging om de relaties tussen kleuren te verduidelijken.

Kleurtools kunnen variëren in hun interface. Sommigen werken met behulp van schuifbalken, knoppen, tekstvakken voor kleurwaarden of directe manipulatie. Vaak wordt een tweedimensionaal vierkant gebruikt om een ​​bereik van kleurwaarden te creëren (zoals de lichtheid en verzadiging) dat aangeklikt kan worden of geselecteerd kan worden op een andere manier. Slepen en neerzetten, kleurendruppelaars en diverse andere vormen van interfaces worden ook vaak gebruikt. Ook wordt er wel eens van een kleurencirkel gebruikgemaakt.

Elke kleur wordt voorgesteld als een uniek nummer. In veel gevallen is het een 24-bit hexadecimaal getal (bijvoorbeeld #FF0000 is puur rood in HTML en wordt ook gebruikt in veel grafische editors). In het geval van een externe kleurentool is het nummer van de gekozen kleur naar het klembord gekopieerd en geplakt naar een applicatie waar het wordt toegepast.



</doc>
<doc id="2537352" url="https://nl.wikipedia.org/wiki?curid=2537352" title="Ooglidcorrectie">
Ooglidcorrectie

Een ooglidcorrectie is een operatieve correctie van het onderste of bovenste ooglid. De bovenste oogleden kunnen in de loop van de tijd gaan hangen en klachten veroorzaken zoals vermoeidheid, druk op de ogen of als het zelfs heel erg is gezichtsveldverlies. Deze klachten kunnen in principe in alle leeftijdscategorieën ontstaan en zijn niet enkel voorbehouden aan ouderen.

Een ooglidcorrectie wordt niet altijd toegepast om medische redenen. Vaak is er sprake van esthetische of cosmetische argumenten voor een ingreep. De perceptie dat een ooglidcorrectie zorgt voor een betere uitstraling speelt daarbij een belangrijke rol. De wens om er jonger uit te zien ligt vaak ten grondslag aan een bovenooglidcorrectie (de zogenaamde ooglift).

De operatie duurt in het algemeen circa 45 minuten, gebeurt onder plaatselijke verdoving en is hiermee volledig pijnloos. De behandeling wordt bij specialisten voorafgegaan aan een gedegen intakegesprek, waarbij de arts bekijkt of de ooglidcorrectie noodzakelijk is. Daarna volgt een nieuwe afspraak voor de daadwerkelijke behandeling. Deze bestaat uit:
De snedes worden op een dusdanige manier gemaakt dat littekens niet of nauwelijks zichtbaar worden. Ook de manier van hechten door middel van niet-oplosbare hechtingen draagt hiertoe bij.

Ooglidcorrecties zijn relatief korte en veilige operaties en gebeuren in ziekenhuizen en klinieken. Medisch specialisten die hiervoor speciaal zijn opgeleid zijn oogartsen en plastisch chirurgen.

Na de behandeling kunnen patiënten direct weer naar huis. Zonder verband over de ogen. Na 5 tot 7 dagen zal de patiënt terug moeten komen om de hechtingen te verwijderen.

De oogleden kunnen de eerste paar dagen blauw en gezwollen zijn. In sommige gevallen kunnen de oogleden een tijdelijke zwelling met blauwe verkleuring laten zien. Deze zwellingen en blauwe plekken trekken na verloop van tijd geleidelijk weg. De ogen kunnen de eerste week lichtgevoelig zijn en branderig aanvoelen. Vandaar dat een zonnebril in de eerste dagen na de behandeling vaak wordt aangeraden. Tevens kunnen de ogen gekoeld worden middels koude kompressen.

Lichamelijke inspanningen zoals bijvoorbeeld bukken of tillen, zullen de eerste paar dagen vermeden moeten worden. Na twee dagen kan men weer licht huishoudelijk of administratief werk verrichten.

Bij een ooglidcorrectie treden zelden complicaties of bijwerkingen op. Toch kan het zijn dat er problemen optreden.

Een onderooglidcorrectie wordt verricht als de huid onder de ogen is gaan hangen of als er te veel vet aanwezig is. In dit geval wordt ook wel gesproken van een "wallencorrectie".

De ooglidcorrectie is tegenwoordig de meest uitgevoerde cosmetische operatie. Werd deze vroeger voornamelijk uitgevoerd vanwege klachten, tegenwoordig is een verbetering van het uiterlijk de belangrijkste reden om deze ingreep uit te laten voeren.


</doc>
<doc id="2537360" url="https://nl.wikipedia.org/wiki?curid=2537360" title="Functionele maagklachten">
Functionele maagklachten

Functionele maagklachten, aspecifieke maagklachten of functionele dyspepsie zijn benamingen voor maagklachten zonder zichtbare oorzaak die langer dan zes maanden aanhouden.

Er zijn twee veel voorkomende oorzaken voor functionele maagklachten:

De volgende symptomen kunnen voorkomen bij functionele maagklachten:

Om andere aandoeningen uit te sluiten, zal eerst een gastroscopie uitgevoerd worden. Indien er niks gevonden wordt, kan een maagontledigingsonderzoek plaatsvinden door middel van radioactieve stoffen.

Om de diagnose functionele maagklachten te kunnen stellen dient de patiënt aan een aantal criteria te voldoen:

De behandeling bestaat voornamelijk uit voedingsadviezen en symptoombestrijding. Zo kan een arts medicatie voorschrijven die de voedselpassage van de maag naar de twaalvingerige darm bevordert zoals domperidon of metoclopramide Indien de oorzaak een overgevoelige maag betreft, kan antidepressiva de prikkels vanuit de maag verminderen, waardoor de klachten afnemen.


</doc>
<doc id="2537557" url="https://nl.wikipedia.org/wiki?curid=2537557" title="Bovenbil">
Bovenbil

De bovenbil is een onderdeel van de achtervoet van een slachtdier zoals rund, varken, paard, schaap of geit. De bovenbil bestaat uit de deksel, deksellip, bijkogel, kogel, vastdeel en zijstuk van het vastdeel. Van de kogel kan kogelbiefstuk gesneden worden, van het vastdeel bieflappen en rosbief. De deksel kan uitstekend gebruikt worden voor de betere rollade.


</doc>
<doc id="2537694" url="https://nl.wikipedia.org/wiki?curid=2537694" title="De droomduiding">
De droomduiding

De droomduiding (Duits: Die Traumdeutung) is een oorspronkelijk in het Duits geschreven boek van de Oostenrijkse psychiater en "vader" van de psychoanalyse Sigmund Freud. De eerste druk verscheen eind 1899 (gedateerd 1900) bij Uitgeverij Franz Deuticke in Wenen, een tweede sterk uitgebreide druk verscheen in 1909. Ook in latere uitgaven bleef Freud nog steeds nieuw materiaal toevoegen. De Nederlandse vertaling is van Thomas Graftdijk, uit 1987.

De eerste keer dat Freud de term psychoanalyse gebruikte was in 1896. Onder invloed van Joseph Breuer stapte hij toen over van de hypnose op de cathartische gesprektechniek; de eerste contouren van zijn uiteindelijk baanbrekende ideeën werden zichtbaar in enkele essays die hij sinds 1897 publiceerde. Toen hij in 1899 de eerste versie van 'De droomduiding' klaar had stonden de basisprincipes van de psychoanalyse voor hem zo goed als vast. In zijn verdere leven zou hij ze feitelijk alleen maar verder verfijnen.

'De droomduiding' is een boek over dromen, maar bij nadere beschouwing eigenlijk over nog veel meer. Het kan eveneens gezien worden als een soms openhartige, soms terughoudende biografie, met onthullingen zowel als weglatingen. Het biedt verder een fundamenteel overzicht van Freuds psychoanalytische ideeën en een schat aan materiaal uit ziektegeschiedenissen. Ook bevat het soms beschrijvingen van de Weense medische wereld, met haar onderlinge wedijver en haar jacht op status, alsook van de Oostenrijkse samenleving in de nadagen van haar liberale jaren. Kortom, het is een pluriform boek, waarvan het genre moeilijk te definiëren is.

'De droomduiding' telt zeven hoofdstukken. In de eerste vier hoofdstukken zet Freud in hoog tempo zijn theorie over dromen uiteen, met hier en daar wat voorbeelden ter verduidelijking. In het vijfde hoofdstuk gaat hij wat kalmer te werk en beschrijft hij vele soorten dromen, die hij steeds terugvolgt van hun directe aanleiding tot hun oorsprong in vaak ver in het persoonlijk verleden liggende oorzaken. Het zesde hoofdstuk over de zogenaamde droomarbeid breidde hij in latere drukken zo sterk uit dat het uiteindelijk bijna net zo lang werd als de eerste vijf hoofdstukken samen. Hoofdstuk zeven, ook wel het filosofische hoofdstuk genoemd, gaat over de techniek van de droomanalyse, is vrij technisch en moeilijk toegankelijk, zonder dat het overigens afbreuk doet aan de kracht van zijn stijl en het voorbeeldmateriaal.

Dromen zijn boodschappen, zo betoogt Freud in 'De droomduiding', maar niet de boodschappen die een leek verwacht. Boodschappen komen voort uit het onderbewuste, zijn vaak latent en manifesteren zich altijd in een andere vorm. Ze zullen hun betekenis niet prijsgegeven als de methodiek van de droomanalyse niet wordt beheerst. De basis van droomanalyse wordt gevormd door de vrije associatie en het afstand doen van rationele kritiek op de kronkelwegen die de geest volgt. Door elk element afzonderlijk te beschouwen en als startpunt te gebruiken voor vrije associaties zal de analyticus uiteindelijk achter de betekenis van de droom komen.
In de ogen van Freud is de ontstaansreden van een droom vaak heel onschuldig, vaak een gebeurtenis van de dag tevoren. Zo memoreert Freud dat hij een keer droomde over een botanisch boek dat hij zou hebben geschreven, nadat hij de dag tevoren zo'n boek in de etalage van een winkel had zien liggen. De verborgen betekenis van een droom, zo ook deze, voert echter altijd terug tot betekenisvolle gebeurtenissen uit iemands verleden, vaak (doch niet noodzakelijk) uit diens vroege jeugd. Via een proces dat Freud droomarbeid noemt (verdichting en vervorming, vaak via symbolen) worden deze gebeurtenissen op sterk verholen wijze gerepresenteerd. 

Freud beweert in zijn boek, op basis van meer dan duizend dromen die hij analyseerde, dat de droom altijd een wensvervulling is, meestal van een onderdrukte wens. Zelfs als dit op het eerste gezicht geenszins het geval lijkt, weet Freud het altijd weer zo verder te interpreteren dat hij uiteindelijk alleen maar met nog meer bewijzen komt. Een bekend voorbeeld van een wensdroom is Freuds droom uit 1895 over de injectie van Irma, die hij duidde als een droom die tot doel had zijn vakbekwaamheid als arts te bevestigen.

Veel wensdromen die Freud beschrijft hebben op de een of andere manier ook te maken met seksualiteit, hoewel hij die in eigen dromen, als die over Irma, soms lijkt te omzeilen. Seksuele gevoelens ontstaan in de ogen van Freud vaak al op zeer jonge leeftijd, worden dan verdrongen, maar manifesteren zich op verholen wijze altijd weer in dromen. Afweermechanismen verhinderen echter hun bevrediging. Vanuit deze achtergrond formuleert Freud in 'De droomduiding' ook reeds de eerste contouren van wat later zijn theorie over het Oedipuscomplex zou worden, welke hij in allerlei gedaanten weer zag terugkomen.

'De droomduiding' bevat uitgebreide methodieken van symboolduiding, waarbij Freud ook voor het eerst ook begrippen als fallussymbool en vagina dentata introduceerde. Tot weerzin van Freud ging deze manier van symboolduiding vrij snel een eigen leven leiden, waar het in de ogen van Freud slechts een hulpmiddel was binnen een veel bredere analysemethodiek. In de tweede druk van 1909 waarschuwt Freud dan ook ervoor te waken om de vertaling van een droom te beperken tot de vertaling van symbolen. De techniek van associatie mocht niet worden verwaarloosd.

Bij verschijnen kreeg 'De droomduiding' slechts beperkt aandacht. Voor zover wel richtten de pijlen der kritiek zich vooral op de seksuele interpretaties van dromen. Freud schreef vrijelijk over zaken als masturberen en lustgedachten, en interpreteerde bijvoorbeeld een gebroken kaars die niet rechtop wou blijven staan als een slappe penis. In de Victoriaanse tijd rond 1900 gaf dat veel ophef.

Vakinhoudelijk had het boek na verschijnen slechts beperkte impact, in de zin dat het nog jaren duurde voordat de eerste druk was uitverkocht. Een herdruk kon pas verschijnen in 1909. Pas na die tijd verschenen ook de eerste vertalingen (onder andere in het Engels, in 1913) en maakte het boek opgang als een der basiswerken van Freuds psychoanalytische leer en hét standaardwerk over droomanalyse.

In de huidige tijd richt de kritiek op het werk en de droomleer van Freud zich vooral op de onmogelijkheid om zijn interpretaties en theorieën te falsificeren. “Het is altijd waar wat ze beweren”, stelt anti-Freudiaan Frederic Crews: “Psychoanalyse rechtvaardigt haar ideeën alleen door te verwijzen naar haar eigen interpretaties. Als ze een droomuitleg willen rechtvaardigen doen ze dat door wat een patiënt zegt te interpreteren in het licht van hun eigen analysemethodiek”. De selectieve waarneming van de therapeut-analyticus vormt daarbij weer een ander probleem.

Binnen de reguliere psychiatrie en de psychotherapie vindt droomanalyse vandaag de dag nauwelijks nog toepassing. In voorkomende gevallen wordt het in het diagnostische proces nog wel op waarde geschat, maar de toepassingsmogelijkheden in het behandelproces worden beperkt geacht.




</doc>
<doc id="2537698" url="https://nl.wikipedia.org/wiki?curid=2537698" title="Irma's injectie">
Irma's injectie

Irma's injectie is de naam die Sigmund Freud gaf aan één van zijn eigen dromen (uit 1895) als beschreven in zijn boek "De droomduiding" (1900). Het betreft de droom waarmee hij het boek opent en waarop hij met name in de eerste vier hoofdstukken van het werk steeds weer terugkomt ter illustratie van zijn analytische theorieën. 

De droom begint in een grote zaal, waar de familie Freud veel gasten ontvangt, waaronder Irma, een vriendin van de familie die hij al eens psychoanalytisch had behandeld. Irma heeft overduidelijke trekken van Emma Eckstein, een van Freuds patiënten. Freud neemt Irma terzijde om haar te berispen omdat ze zijn ‘oplossing’ niet accepteert en vertelt haar dat als ze nog steeds pijnen heeft “dat echt haar eigen schuld is”. Ze antwoordt hem dat de verstikkende pijnen in haar keel en buik erger zijn dan hij denkt. Freud vraagt zich af of hij iets organisch over het hoofd kan hebben gezien en wil in haar keel kijken. Na een aanvankelijke weigering stemt ze toe en neemt Freud witte plekken en grijsachtige stippen waar, in de vorm van een neus. Vervolgens loopt de droom vol met artsen en vrienden in vermomming, onder andere zijn vriend Wilhelm Fliess. Al deze mensen blijken op een of andere manier verantwoordelijk te zijn geweest voor Irma’s pijnen. Uiteindelijk ontdekt hij in zijn droom dat zijn vriend Oscar Rie haar een injectie trimethylamine heeft gegeven met een spuit die niet steriel was.

Freud duidde de droom beeld voor beeld, bijna woord voor woord. Zo associeert hij de chemische verbinding trimethylamine met theorieën van zijn vriend Fliess over seksuele chemie en de niet steriele spuit met zijn eigen trots over de wijze waarop hij zijn eigen spuiten schoon hield. Vervolgens gaan zijn gedachten alle kanten op en denkt hij aan een aantal medische fouten die hij zelf ooit maakte, associaties die volgens Freud vooral draaien om zijn vakbekwaamheid als arts. De wens waaraan de droom volgens Freud dan ook uitdrukking gaf was vooral dat het lijden van Irma niet als zijn eigen fout moest worden gezien, maar als de fout van anderen. Hij zag het primair als een droom van zelfbevestiging.

Critici wijzen er echter op dat de droom ook uitgelegd kan worden als een uitdrukking van Freuds twijfels over het vakmanschap van zijn vriend Fliess, die recent een medische fout had gemaakt bij Emma Eckstein door gaas in haar neusholte te laten zitten na een door Freud voorgestelde neusoperatie, een voorval dat leidde tot een enorme neusbloeding. Daarmee zou de droom ook gezien kunnen worden als een poging om de schuld niet bij zijn vriend Fliess maar bij iemand anders te leggen. Ook valt op dat Freud, in tegenstelling tot zijn gebruikelijke wijze van analyseren, voor de hand liggende seksuele duidingen van details (het niet willen openen van de mond, de vuile injectiespuit) niet benoemt en dus lijkt te vermijden, hetgeen mogelijk met Freuds eigen gevoelens voor Emma Eckstein te maken had. Critici van de psychoanalyse grijpen de droom van Irma dan ook wel aan om te wijzen op het gevaar van ‘hineininterpretieren’ (je haalt eruit wat je zelf het liefste ziet) en meer in het algemeen als voorbeeld van hoe je met de duiding van een droom alle kanten op kunt.





</doc>
<doc id="2538171" url="https://nl.wikipedia.org/wiki?curid=2538171" title="Dapson">
Dapson

Dapson (INN) is een antibioticum dat wordt gebruikt bij de behandeling van lepra (tegen "Mycobacterium leprae"), dermatitis herpetiformis en andere blaasvormende huidziekten. Om het risico op resistentievorming te verminderen wordt het meestal in combinatie met andere middelen gebruikt.

De chemische naam van dapson is 4,4'-diaminodifenylsulfon. Het wordt ook diafenylsulfon genoemd. Het werd in de jaren 1930 door IG Farben geoctrooieerd.

Dapson is een organisch diamine dat ook kan gebruikt worden voor de synthese van polyamide. Het wordt ook gebruikt als hardener (vernetter) in epoxyharsen.


</doc>
<doc id="2538385" url="https://nl.wikipedia.org/wiki?curid=2538385" title="Epifyse (bot)">
Epifyse (bot)

De epifyse is het uiteinde van een pijpbeen. Er is zowel een proximale epifyse ("epiphysis proximalis" ) als een distale epifyse ("epiphysis distalis" ). Tussen beide epifysen in ligt de "diafyse" (het lange gedeelte van het bot). De epifyse bestaat uit spongieus bot (trabeculair bot). De diafyse bestaat uit compact bot (corticaal bot). Het relatief brede deel van de diafyse dat aan de epifyse grenst, wordt de "metafyse" genoemd. Op de grens tussen metafyse en epifyse bevinden zich nog de epifysiare lijnen, dit zijn resten van de kraakbenige groei, ofwel van de epifysiare schijven.


</doc>
<doc id="2540820" url="https://nl.wikipedia.org/wiki?curid=2540820" title="Misofonie">
Misofonie

Misofonie is een aandoening waarbij specifieke geluiden heftige gevoelens van woede, haat of walging oproepen. Letterlijk betekent misofonie "haat van geluid", van het Griekse μῖσος ("misos") "haat" en φωνή ("phónè") "stem, geluid". De naam misofonie is in 2001 vastgelegd door de Amerikaanse wetenschappers Margaret Jastreboff en Pawel Jastreboff. Er bestaan ook andere benamingen voor misofonie zoals "Selective Sound Intolerance" en "Selective Sound Sensitivity Syndrome (4S)". 

Misofonie is vooral een afkeer van geluiden die door mensen geproduceerd worden, zoals mond- en keelgeluiden (smakken, slikken, ademen, neus ophalen, etc). Ook geluiden als typen op een toetsenbord, klikken met een pen en lopen met hakken op een harde vloer zijn veelvoorkomende triggers. Over het algemeen gaat het om neutrale en zachte geluiden. Doordat er een hyperfocus (overconcentratie) voor bepaalde geluiden ontstaat, zijn mensen met misofonie in staat om deze geluiden boven alles uit te horen.
Voor veel misofoniepatiënten geldt dat zij ook visuele triggers hebben, zoals het zien van repeterende bewegingen. 

De emoties die worden opgeroepen zijn vaak dermate heftig, dat mensen die aan misofonie lijden hun triggers zoveel mogelijk vermijden. Dit kan tot gevolg hebben dat zij in een sociaal isolement komen. Mensen met misofonie kampen ook met spanning, stress, concentratieproblemen en angsten zoals anticipatieangst (verwachtingsangst) en angst om de controle te verliezen. 

Bij misofonie is de betekenis van geluid en de aanraking ermee in iemands verleden cruciaal, de auditieve karakteristieken spelen een secundaire rol. Geluiden die in het verleden zijn geassocieerd met iets negatiefs, zullen hevige negatieve reacties uitlokken. Zo ontstaat een geconditioneerde negatieve responscirkel (pavlovreactie) met verhoogde alertheid (hypervigilantie) en toegenomen emotionele stress. Verandering in emotionele toestand, zoals stemming en angst, verhoogt de algehele opwinding (arousal) in het lichaam waardoor mogelijke dreiging in de omgeving weer beter gedetecteerd kan worden. Dit is een normaal beschermingsmechanisme. Alleen al denken aan mogelijke blootstelling aan deze geluiden, of het horen van het zachtste geluid, kan dan al een sterke reactie oproepen. Het mechanisme achter misofonie heeft dus te maken met een creatie van een geconditioneerde reflex die specifieke geluidspatronen verbindt aan een negatieve emotie.

Misofonie kan voorkomen in combinatie met tinnitus (oorsuizen), hyperacusis (overgevoeligheid) of fonofobie. Het komt voor bij mensen met een normaal gehoor en bij mensen met een vorm van gehoorverlies. Vermoeidheid of gebrek aan slaap zijn versterkende factoren.

Over het ontstaan van misofonie is nog weinig bekend. Meestal ontstaat het tussen het 8e en het 12e levensjaar. Men vermoedt een genetische voorbestemdheid, aangezien misofonie bij verwanten vaker voorkomt.

Er is nauwelijks wetenschappelijke literatuur beschikbaar. Begin 2013 werd de meest uitgebreide studie tot nu toe gepubliceerd, waarin de symptomen van 42 Nederlandse misofoniepatiënten werden beschreven.



</doc>
<doc id="2541512" url="https://nl.wikipedia.org/wiki?curid=2541512" title="Bariatrie">
Bariatrie

Bariatrie is een tak van de geneeskunde die zich bezighoudt met de oorzaken, preventie en behandeling van obesitas. Binnen dit deelgebied probeert men door middel van diëten, oefening en gedragstherapie of chirurgie gewichtsafname te bereiken.

De term komt van het Griekse bar- ("gewicht," zoals in barometer) en het achtervoegsel -iatrie ("behandeling," zoals in pediatrie). De term bariatrie ontstond rond 1965.


</doc>
<doc id="2542043" url="https://nl.wikipedia.org/wiki?curid=2542043" title="Kleine Hans">
Kleine Hans

Kleine Hans; analyse van de fobie van een vijfjarige jongen is de naam van een door de Weense psychiater Sigmund Freud beschreven casestudie ('ziektegeschiedenis'), gepubliceerd in 1909. De echte naam van 'kleine Hans' was "Herbert Graf" (1904–1973), die later een bekend operaregisseur zou worden.

Freud was rond 1900 een goede bekende van de vader van Hans, Max Graf (1873–1958), een vooraanstaand Oostenrijks musicoloog. Op verzoek van Freud, die op zoek was naar empirische ondersteuning van zijn theorieën, ging Max Graf observatienotities maken over de ontwikkeling van zijn vijfjarige zoon.

In de vroegste notities vallen een aantal zaken op. Zo lijkt Hans op iedereen verliefd, maar vooral op zijn moeder, en maakt hij regelmatig opmerkingen in de trant van “ik droomde dat jij weg was en toen had ik geen moeder meer om mee te vrijen”. Hans is verder sterk gepreoccupeerd door geslachtsdelen, van zijn vader, zijn moeder en zusje (“die nog een plasser moeten krijgen”), maar vooral ook van hemzelf: regelmatig speelt hij met zijn geslachtsdelen, waarna hij door zijn moeder wordt berispt, onder andere met het dreigement “anders haal ik de dokter en die snijdt hem eraf”. Hans uit zich verder regelmatig op agressief-boze wijze ten opzichte van zowel zijn vader als zijn jongere zusje. Met betrekking tot de geboorte van zijn zusje zij vermeld dat zijn ouders hem op de komst van een baby hadden voorbereid door te zeggen dat het kindje in moeders buik groeide en met pijn naar buiten moest worden geperst, in de vorm van een ‘hoop’.

Op een gegeven moment, toen deze aantekeningen al liepen, ontwikkelde Hans een fobische angst voor paarden. Op straat was hij getuige geweest van een ongeval met twee trekpaarden, voor een wagen. Daar leek hij zo van te zijn geschrokken dat hij op een gegeven moment vrijwel niet meer naar buiten durfde en zelfs het balkon meed omdat het gezin tegenover een opslagplaats woonde waar vaak paarden kwamen. Later breidde de fobie van Hans zich nog verder uit en werd hij ook bang voor grote dieren in de dierentuin, met name dieren met grote penissen als olifanten en giraffen. Zijn eerdere preoccupatie met geslachtsdelen leek langzaam tot een obsessie uit te groeien: als zijn vader hem op gegeven moment gerust wil stellen met de woorden “grote dieren hebben grote plassers en kleine dieren hebben kleine plassers”, zegt Hans: “En alle mensen hebben plassers. En als ik groter word groeit mijn plasser ook. Hij zit toch aan mij vast”.

Samen met de vader van Hans analyseerde Freud de diverse symptomen van Hans' gedragingen, meer in het bijzonder zijn fobie voor paarden. De paarden waardoor de jongen zich bedreigd voelde stonden volgens Freud voor zijn vader, die een grote snor had, “net als de manen van de paarden”. Hans zou bang zijn dat zijn vader kwaad op hem was vanwege zijn getoonde liefde voor zijn moeder en zijn heimelijke doodswensen ten opzichte van zijn vader. Verder werden paarden door hem ook geassocieerd met ‘hopen’ die uit het lichaam kwamen, hetgeen symbool stond voor de komst van zijn andere rivale, zijn zusje. De angst van Hans voor paarden was zogezegd een geraffineerde uitvlucht om om te gaan met emoties die hij zelf niet durfde te bekennen. Volgens Freud was er overduidelijk sprake van een vervorming van zijn onaanvaardbare wensen en angsten tot symptomen.

Freud wijst in zijn analyse ook op allerlei ambivalenties in de emoties van Hans. Zo ziet hij zijn vader als rivaal, maar tegelijkertijd lijkt hij van hem te houden (zo slaat hij zijn vader en kust hem vervolgens op de plek waar hij hem heeft geraakt). Anderzijds, ondanks zijn hartstochtelijke liefde voor zijn moeder koestert hij ook sadistische verlangens jegens haar, mogelijk vanwege haar liefde voor zijn zusje, naar wie hij doodswensen zou koesteren. Meer in zijn algemeenheid gebruikt Freud zijn analyse ter ondersteuning van zijn theorie over het oedipuscomplex.

Met betrekking tot Hans' preoccupatie met geslachtsdelen en de vermeende angst om zijn eigen geslachtsdelen te verliezen, constateert Freud een duidelijke castratieangst, eveneens een belangrijk concept in de psychoanalytische theorie.

Nadat Freud de ziektegeschiedenis van Hans uitgebreid met diens vader had geanalyseerd sprak hij de jongen voor de eerste keer persoonlijk over zijn gedragingen, soms ook samen met zijn vader. Toen hij de vijfjarige naar eigen zeggen vriendelijk had uitgelegd hoe het zat met zijn gevoelens en angsten, waar het paard voor stond, de hopen, enzovoort, begon de fobie af te nemen om uiteindelijk geheel te verdwijnen. 

Gedurende dit therapeutische proces toont Hans een voor zijn leeftijd buitengewoon scherp analytisch inzicht, verwerpt een aantal suggesties, met name van zijn vader, en maakt al een buitengewoon onderscheid tussen gedachten en daden, willen en doen. Freud schreef zelf dat hij van een volwassene geen beter inzicht van de psychoanalyse had kunnen verwachten. Hans’ oplossing voor zijn oedipale conflicten was al even bemoedigend: hij stelde zich op gegeven moment voor dat zijn vader was getrouwd met diens eigen moeder, en aldus kon Hans met zijn eigen moeder trouwen. Het is de positief oedipale oplossing: “later als ik groot ben ga ik net als vader…”.

Uiteindelijk is het met Hans, alias Herbert Graf, ook allemaal prima afgelopen. Hij groeide uit tot een energieke man en werd een bekend operaregisseur. Zulks tot genoegdoening van Freud, die later vond dat hij zijn critici daarmee de mond had gesnoerd. Met de ouders van Hans liep het minder goed af, in die zin dat ze kort na de analyse van elkaar scheidden, mede vanwege onenigheid over de opvoeding van hun kinderen.




</doc>
<doc id="2542259" url="https://nl.wikipedia.org/wiki?curid=2542259" title="Droge wijn">
Droge wijn

Droge wijn is wijn met weinig restsuikers: de hoeveelheid suikers (zoals druivensuiker en vruchtensuiker) die in een liter wijn aanwezig. De normen hiervoor verschillen per land of per wijnstreek, en zijn soms ook afhankelijk van de hoeveelheid zuren in de wijn.


</doc>
<doc id="2542452" url="https://nl.wikipedia.org/wiki?curid=2542452" title="Plantenvirus">
Plantenvirus

Plantenvirussen zijn virussen bij hogere planten (meestal ziekteverwekkers), die zich alleen kunnen vermeerderen in plantencellen. Ongeveer een kwart van de ongeveer 2480 beschreven virussen zijn plantenvirussen. Er worden op grond van verwantschap 396 geslachten en 95 families in 7 ordes onderscheiden.

Ze kunnen op basis van hun morfologie ingedeeld worden. Er zijn staafvormige, zoals tabaksmozaïekvirus ("Tobacco mosaic virus"), en bolvormige virussen. Ruim 50% van de bekende plantenvirussen zijn staafvormig met een lengte van 300–500 nm en een diameter van 15–20 nm. De bolvormige virussen hebben een diameter van 40–50 nm.

Plantenvirussen zijn al in de 16e eeuw beschreven, maar pas aan het eind van de 19e eeuw werd ontdekt hoe ze werden overgedragen door onderzoek aan tabaksmozaïekvirus bij de tabaksplant.

Mozaïekvirus is een verzamelnaam voor een groep zeer schadelijke en wijdverbreide plantenvirussen. Mozaïekvirussen kunnen niet worden samengebracht onder één taxon en hebben hun verzamelnaam slechts te danken aan het mozaïekpatroon dat zij op hun gastheer achterlaten.

Als eerste beschrijving van een mogelijk plantenvirus wordt een gedicht van de japanse keizerin Koken uit 752 beschouwd. In de gedichtenbundel Manyoshu beschrijft de keizerin de gele herfstkleur van gras midden in de zomer. Gedoeld wordt op een gele bladverkleuring van "Eupatorium lindleyanum" door infectie met een geminivirus ("Geminiviridae").

Nadat in 1551 de eerste tulpen uit Constantinopel in Nederland ingevoerd werden, ontstond de tulpenmanie, waarbij de spectaculairste en meest gevraagde tulpen levendig van kleur waren en strepen en vlammen op de bloembladen hadden door een specifieke virusinfectie, een vorm van het mozaïekvirus.

Het onderzoek van de veranderingen van blad- en bloemkleuren en het afsterven begon met het aantonen van de overdraagbaarheid. De landbouwscheikundige Adolf Mayer onderzocht de oorzaak van de landbouwkundig belangrijke tabaksmozaïekziekte en wees in 1886 een infectie als oorzaak van het fenomeen aan door sap van een zieke plant over te dragen op een gezonde. Door verdunningen stelde Mayer vast dat het niet om een vergiftiging ging. De oorzaak bleef echter onduidelijk. Pas toen Dimitri Ivanovski in 1892 het plantensap eerst ultrafiltreerde werd duidelijk dat de oorzaak door de grootte van de filtraatdeeltjes geen bacterie kon zijn, maar een nog onbekende aantastingssoort moest zijn. Deze experimenten gelden als het begin van de moderne virologie. Martinus Beijerinck bevestigde in 1898 de experimenten van Iwanowskis met gebruikmaking van een porseleinen filter. In 1939 publiceerde Holmes een classificatielijst met 129 plantenvirusen. Deze lijst werd regelmatig aangevuld en in 1999 stonden er 977 virussen op.

Wendell Stanley zuiverde door kristallisatie als eerste het tabaksmozaïekvirus en publiceerde dit in 1935. Hiervoor kreeg hij in 1946 de Nobelprijs voor de Scheikunde. In de vijftiger jaren van de negentiende eeuw toonden twee laboratoria tegelijk aan dat het gezuiverde RNA van het tabaksmozaïekvirus het infectieuse materiaal was. Het RNA is drager van de genetische informatie dat voor de vermenigvuldiging van het virus in de gastheercel zorgdraagt.

Niet-persistente (of non-persistente) virussen zijn virussen die door aanraking of mechanisch worden overgebracht. Virusoverdracht kan worden voorkomen door de vingers of mesje na aanraking van een plant in magere melk te dopen alvorens naar een volgende plant te gaan. Bladluizen kunnen dit type virussen echter ook overdragen doordat de stiletten penetreren van de epidermis naar het floëem tussen de plantencellen. Veel cellen langs de stiletweg worden hierdoor kortstondig (ca. 5 sec) aangeprikt (intracellulair). Tijdens deze korte celpuncties wordt (niet gelerend, waterig) speeksel in de cel geïnjecteerd en daarmee worden planten veelvuldig met virussen geïnfecteerd. Na enige tijd kan de luis het virus niet meer overbrengen mits deze tussentijds niet wordt herbesmet. Een voorbeeld van een niet-persistent virus is het Sharka-virus ("Plum pox virus") bij o.a. pruimen.

Persistente virussen zijn virussen die pas worden overgebracht door bladluizen na een tijdelijk verblijf in de bladluis. Een eenmaal besmette bladluis blijft zijn leven lang virus overdragen. Een voorbeeld van een persistent virus is het bladrolvirus ("Potato leafroll virus") bij aardappelen.

Virusoverdracht is mogelijk door verschillende vectoren:

Planten hebben verdedigingsmechanismen tegen virusinfectie. Een van de meest effectieve berust op een gen-om-gen relatie met R-genen. Elk R-gen geeft resistentie tegen een bepaald virus doordat rondom de geïnfecteerde cel de cellen afsterven en zo de verspreiding van het virus voorkomen wordt. RNA interferentie is ook een effectief verdedigingsmechanisme bij planten. Besmette planten produceren vaak natuurlijke desinfecterende stoffen die de virussen doden, zoals salicylzuur, stikstofmonoxide en reactieve zuurstofmoleculen.

Via een topmeristeem kan virusvrij uitgangsmateriaal verkregen worden. Na een warmtebehandeling van een met virus besmette plant wordt het topmeristeem, dat dan nog virusvrij is, op een voedingsbodem gezet en tot een nieuwe plant opgekweekt. Op deze manier zijn er bij verschillende gewassen, zoals aardappel, aardbei, framboos, appel, peer, virusvrije planten/bomen gemaakt, die verder in luisdichte ruimten vermeerderd worden.

Het genoom van 75% van de plantenvirussen bestaat uit enkelstrengs RNA (ssRNA). Bij 65% van de plantenvirussen hebben ze dezelfde sense orientatie als messenger RNA, +ssRNA. 10% heeft echter -ssRNA, waardoor het omgezet moet worden naar +ssRNA voordat de translatie kan beginnen. Het genoom van 5% van de plantenvirussen heeft dubbelstrengs RNA, waardoor translatie meteen kan beginnen net zoals bij de +ssRNA plantenvirussen. 3% van de plantenvirussen heeft een reverse transcriptase enzym nodig voor het omzetten van het RNA naar het DNA. 17% van de plantenvirussen hebben enkelstrengs DNA (ssDNA) en slechts zeer weinigen dubbelstrengs DNa (dsDNA), terwijl een kwart van de bij dieren voorkomende virussen dsDNA hebben en driekwart van de bacteriofagen dsDNA. Virussen gebruiken de plantribosomen voor het aanmaken van de 4-10 eiwitten, gedecodeerd door hun genoom. Doordat echter alle eiwitten afgelezen worden op een enkele streng (ze zijn polycistronisch) zal het ribosoom of slechts één eiwit aflezen omdat de translatie stopt bij het stopcodon of een polyproteïne aanmaken. Plantenvirusen hebben speciale technieken moeten ontwikkelen voor het door de plantencellenproduceren van virale eiwitten.

Voor translatie bij eukaryotische mRNAs is een 5' cap structuur nodig. Dit betekent dat virussen ook zo'n structuur hebben. Gewoonlijk is dit 7MeGpppN waar N gewoonlijk adenine of guanine is. De virussen decoderen daarom een eiwit, gewoonlijk een replicase met een methyltransferase activiteit.

Sommige virussen zijn cap-dieven. Tijdens dit proces wordt door het virale transcriptase complex een G-capped gastheer mRNA gebruikt en vervolgens gesplitst met het viraal gedecodeerde endonuclease. Het aldus verkregen capped-RNA wordt gebruikt voor de transcriptie op het virale genoom.

Sommige plantenvirussen gebruiken echter geen cap, maar zijn er cap-onafhankelijke translatie versterkers aanwezig in 5' en 3' niet getransleerde regio's van het virale mRNA.

Sommige virussen, zoals het tabaksmozaïekvirus ("Tobacco mosaic virus", TMV)), hebben RNA-sequenties die een "leaky" stopcodon bevatten. Bij TMV beëindigt het gastheerribosoom bij dit codon de aanmaak van het polypeptide in 95% van de gevallen. Dat betekent dat 5% van de geproduceerde eiwitten langer is en verschillend van de andere normaal geproduceerde eiwitten, hetgeen beschouwd kan worden als een primitieve vorm van regulatie van de transcriptie. In TMV is dit langere polypeptide een RNA-polymerase dat het virale genoom repliceerd.

Sommige virussen produceren subgenomische RNA's om er zeker van te zijn dat alle eiwitten in hun genoom worden getransleerd. Hierbij wordt het eerste eiwit, een replicase, op het genoom gedecodeerd. Deze replicase zorgt voor productie op het genoom van negatief strengs sub-genomische RNA's en produceert dit eiwit op deze negatief streng de positief streng sub-genomische RNA's die de noodzakelijk mRNA's zijn bij de translatie.

Sommige virusfamilies, zoals de "Bromoviridae" splitsen het genoom in meerdere virale deeltjes. Infectie van de plant met het virus vindt pas plaats als alle deeltjes van het genoom in de plant ingebracht zijn. Zo heeft het "Brome mosaic virus", dat kweekdravik infecteert, een genoom dat in drie virale deeltjes splits.

Virussen die onder andere behoren tot de geslachten "Potyviridae" en "Tymovirus" maken polyproteïne aan. Het ribosoom transleert een enkel eiwit van het virale genoom. In het polyproteïne zitten één of meerdere enzymen met protease werking dat het polyproteïne in stukjes knipt, waarbij de verschillende proteïnen ontstaan. Ook is het mogelijk dat alleen het protease uit het polyproteïne wordt geknipt, dat vervolgens andere polypeptiden in stukjes kan knippen waarbij de virale eiwitten ontstaan.



</doc>
<doc id="2542541" url="https://nl.wikipedia.org/wiki?curid=2542541" title="Taenia (geslacht)">
Taenia (geslacht)

Taenia (genus) is een geslacht van lintwormen waarin een aantal in mensen en landbouwhuisdieren voorkomende soorten. Lintwormen uit dit geslacht veroorzaken ziekten als taeniase en cysticercose bij mensen. Alle soorten hebben de karakteristieke uiterlijk van een lint met onderling verbonden segmenten die proglottiden worden genoemd.

Geslacht "Taenia"


</doc>
<doc id="2542716" url="https://nl.wikipedia.org/wiki?curid=2542716" title="Dipylidiidae">
Dipylidiidae

Dipylidiidae is de naam van een monotypische familie uit de klasse Cestoda (lintwormen) van de platwormen, met één geslacht dat ook weer monotypisch is. De hondenlintworm is daarin de enige soort.



</doc>
<doc id="2542761" url="https://nl.wikipedia.org/wiki?curid=2542761" title="Taeniidae">
Taeniidae

Taeniidae is de familie van de zogenaamde "echte lintwormen". Dit zijn twee geslachten waarin de lintwormsoorten verenigd zijn die op mensen en (landbouwhuis-)dieren parasiteren. Ze behoren tot de grote stam van parasitaire platwormen.



</doc>
<doc id="2543318" url="https://nl.wikipedia.org/wiki?curid=2543318" title="Dora (Freud)">
Dora (Freud)

Dora; fragment van de analyse van een geval van hysterie is de naam van een door de Weense psychiater Sigmund Freud beschreven casus ('ziektegeschiedenis'), gepubliceerd in 1905. De echte naam van 'Dora' was "Ida Bauer" (1882–1945). Ida was de zus van Otto Bauer, die later een bekend Marxist zou worden.

Dora kwam bij Freud in behandeling op haar achttiende jaar, in oktober 1900, het jaar van het verschijnen van diens boek De droomduiding. Dora vertoonde tekenen van een hysterische fluistermanie (afonie), irrationele vijandigheid, depressiviteit en soms zelfs suïcidaliteit.

Tijdens de eerste sessie gaf Dora al een soort van verklaring voor haar toestand: de heer K., een vriend van de familie, met wiens vrouw Dora’s vader een verhouding had, zocht tijdens een wandeling seksuele toenadering tot haar. Diep beledigd gaf ze hem een klap. De heer K. ontkende later de toenadering en Dora’s vader geloofde hem en weet het verhaal aan Dora’s fantasie. Freud was echter bereid haar verhaal aan te nemen, hetgeen aanvankelijk een vertrouwensband creëerde. 

Freuds uiteindelijke verklaringen werden echter door Dora afgewezen. Freud constateerde dat de seksuele toenadering van K. bij Dora een gevoel van seksuele opwinding teweeg had gebracht, deels veroorzaakt doordat ze het opgerichte lid van de man tegen haar lichaam voelde. Ze had dat gevoel echter verschoven naar omhoog, naar haar keel. Dora’s reactie duidde hij daarmee als een vorm van hysterie. 

Freud zag verder in de ook nog allerlei andere ingewikkelde erotische dwarsverbanden bij Dora in haar beschrijving van haar relatie tot K., tot haar vader en zelfs tot mevrouw K.

Dora wees zijn verklaringen echter af. Freud toonde volgens zijn biograaf Peter Gay “een duidelijk gebrek aan inlevingsvermogen in het toestandbeeld van haar adolescentenziel, die een luisterend oor had gezocht maar alleen een koele analyticus tegenover zich vond. Na elf weken brak ze de behandeling dan ook af.

Een bijzonder onderdeel van Dora’s ziektegeschiedenis vormt Freuds analyse van twee van haar dromen. 

De eerste keer droomt Dora over een juwelenkistje dat haar moeder uit een brandend huis wil redden, ondanks de protesten van haar vader die erop stond dat ze eerst de kinderen zou redden. Freud verklaarde dat het juwelenkistje (“Schmuckkästchen”) stond voor het vrouwelijk geslachtsorgaan. Hij komt vervolgens met een stortvloed aan duidingen: “U zei bij uzelf, die man achtervolgt me, hij wil mijn kamer binnendringen, mijn juwelenkistje is in gevaar, maar als er iets akeligs gebeurt is het papa’s fout. Daarom koos u in uw droom een situatie die het tegendeel uitdrukt, een gevaar waaruit uw papa zich redt. In dit gedeelte van uw droom is in het algemeen alles in zijn tegendeel veranderd. Welke plaats neemt uw mama hierin? Ze is, zoals u weet, uw vroegere rivale om de gunsten van uw papa”, en zo gaat Freud nog een hele tijd door. Uiteindelijk concludeert hij dat Dora niet alleen bang is voor de heer K., maar nog banger voor zichzelf, voor de verleiding aan hem toe te geven.

Dora wilde Freud in zijn redeneringen echter niet meer volgen. Toen Freud in december 1900, tijdens de elfde sessie, een tweede droom van haar opnieuw duidde als een bevestiging van zijn hypothese dat Dora verliefd zou zijn op de heer K. deelde zij hem mee dat ze de therapie afbrak en stopte ermee.

Ondanks het feit dat Freud er gewag van maakt dat Dora twee jaar later tegen hem gezegd zou hebben dat ze zich, niettegenstaande het feit dat de therapie niet was voltooid, zich er toch beter door was gaan voelen, erkende Freud dat zijn therapie met Dora was mislukt. Hij gebruikte de casus vervolgens voor het beschrijven van processen van ‘overdracht’ en ‘tegenoverdracht’, waarbij cliënt en therapeut elkaar wederzijds beïnvloedden.

Critici halen de casus, die ook veelvuldig is gehekeld door feministen, regelmatig aan om te wijzen op Freuds gewoonte om tot in het eindeloze ingewikkelde en vergezochte verklaringen te zoeken, waar simpele oorzaken vaak voor de hand lagen. “Wellicht was Dora alleen maar vreselijk geschrokken van het incident met dhr. K. en zat haar dat dwars, niet meer dan dat”, aldus Peter Gay.





</doc>
<doc id="2543521" url="https://nl.wikipedia.org/wiki?curid=2543521" title="Medicijnvergiftiging">
Medicijnvergiftiging

Een medicijnvergiftiging of medicijnintoxicatie is een vergiftiging die optreedt wanneer de patiënt een dusdanige dosis van een medicijn heeft gekregen of genomen, dat er ernstige bijwerkingen ontstaan. Dit kan opzettelijk gebeuren, door een fout of ongeval, of door andere oorzaken.

De te grote inname kan in een impuls gedaan zijn, of zijn voorbereid. Meestal betreft het psychiatrische patiënten die een poging tot zelfdoding doen. Dat wil overigens geenszins zeggen dat er een weloverwogen doodsverlangen is; velen zijn achteraf blij dat ze nog leven. Uiteraard zijn psychofarmaca hier vaak het ingenomen middel.
Het gevaar van opzettelijke inname van medicatie is dat dit soms niet beperkt blijft tot één soort medicijn en er vaak ook alcohol of een drug in het spel is. Bijvoorbeeld bij een combinatie van alcohol en een benzodiazepine en zware analgetica (zoals tramadol of morfine), is de overlijdenskans vele malen groter dan wanneer men alleen een hoge dosering van bijvoorbeeld een benzodiazepine inneemt.

Medicijnen moeten goed gecontroleerd worden. De apotheker of apothekersassistent controleert het voorschrift, terwijl ook het klaargemaakte medicijn binnen de apotheek door een andere medewerker gecontroleerd wordt. De patiënt en/of zijn directe zorgverlener is degene die als laatste controleur kan nazien of alles volgens voorschrift is. In het ziekenhuis zijn er allerlei controles ingebouwd bij uitzetten en verstrekken. Het is de bedoeling dat fouten en (bijna)ongelukken die daar worden gemaakt geëvalueerd worden door een speciale commissie. Apotheken en artsen hebben geen zicht op medicatie die wellicht (illegaal) via internet wordt gekocht en daardoor een gevaar kan vormen door eventuele wisselwerkingen of overdoseringen.

Medicijnen kunnen er voor kleine kinderen uitzien als verleidelijke snoepjes. Ondanks kinderveilige sluitingen en waarschuwingen, ondergaan elk jaar 1000 Nederlandse kinderen een ziekenuisopname wegens intoxicatie (door medicijnen of anderszins, bijvoorbeeld chloor).


Iedere stof kan giftig worden, zelfs water (waterintoxicatie). Of een stof giftig is. hangt af van de dosis, concentratie, toedieningsweg en fysische toestand van die stof. Dat elke stof in principe giftig kan zijn was al bekend in de Middeleeuwen, gezien het beroemde paradigma van Paracelsus: "Alle Ding' sind Gift, und nichts ohn' Gift; allein die Dosis macht, daß ein Ding kein Gift ist". Het is dan ook zaak om voorzichtig te doseren en zorgvuldig te werken. Er is echter geen reden om bang te zijn voor medicijnen in het algemeen. Men kan als men bezorgd is over de werking van ingenomen medicijnen, het best zo snel mogelijk contact met een arts opnemen met de nodige informatie over soort medicijn, hoeveelheid en verstreken tijd.

De behandeling bij een ernstige vergiftiging is als volgt:

Stabiliseren van de vitale (levens)functies, met name de ademhaling. Veel dempers van het zenuwstelsel dempen de ademhaling. Als een patiënt buiten bewustzijn is, dreigt verslikken. Bewaking op intensive care zal dan meestal nodig zijn.


Soms is het mogelijk een tegengif (antidotum) te geven;

Wanneer er sprake is van opzettelijke vergiftiging is deze daad niet zelden een schreeuw om hulp. Inschakelen van psychosociale of psychiatrische ondersteuning is dan geboden.




</doc>
<doc id="2544566" url="https://nl.wikipedia.org/wiki?curid=2544566" title="2-butanonoxime">
2-butanonoxime

2-butanonoxime of methylethylketoxime (MEKO) is een oxime, meer bepaald een ketoxime, afgeleid van methylethylketon (butanon).

2-butanonoxime wordt gevormd in de condensatiereactie (oximering) van hydroxylamine en 2-butanon.

2-butanonoxime wordt in de verfindustrie gebruikt om "skinning", dit is de vorming van een vlies of harde film aan het oppervlak van verven en lakken in verpakking, te vermijden. Een typische concentratie is 0,02 tot 0,5 gewichtsprocent in alkydverf. Het oxime fungeert als zuurstofvanger en verhindert dat de verf voortijdig droogt door oxidatie. Na openen van de verpakking en aanbrengen van de verf verdampt het oxime en kan de verf drogen.

De stof wordt ook gebruikt in sommige pesticideformuleringen, houtbeschermingsmiddelen en antifoulingverven voor schepen, siliconenafdichtingsmiddelen en andere producten. De functie van de stof is solvent, stabilisator of viscositeitsregelaar.

Butanonoxime is ook een corrosie-inhibitor in industriële boilers en waterbehandelingssystemen. De stof fungeert hier ook als zuurstofvanger: ze verwijdert opgelost zuurstof uit het water en verhindert daarmee de oxidatie van metalen oppervlakken in contact met het water of stoom.

Butanonoxime is irriterend voor de ogen en kan de huid gevoelig maken. Bij hoge concentraties is het carcinogeen gebleken in dierproeven. De Europese Unie heeft de stof ingedeeld in de carcinogenen van klasse 3 ("carcinogene effecten zijn niet uitgesloten"). De GHS-indeling is carcinogeen, categorie 2 ("verdacht van het veroorzaken van kanker").

Butanonoxime is goed oplosbaar in water.



</doc>
<doc id="2544609" url="https://nl.wikipedia.org/wiki?curid=2544609" title="Glaucoomimplantaat">
Glaucoomimplantaat

Een glaucoomimplantaat of glaucoomimplant is een "shunt" die gebruikt wordt om bij glaucoom (groene staar) de oogdruk te verlagen.

Het apparaatje leidt het oogvocht af van het trabeculair netwerk naar een gevormde uitstroomkamer, die "bleb" genoemd wordt. De oogdruk daalt daardoor van ongeveer 4,5 tot 1,3 kPa (van 33 tot 10 mmHg) doordat gemiddeld 2,75 microliter/min afgevoerd wordt.

Er zijn meerdere soorten glaucoomimplantaten:
Deze worden bij glaucoompatiënten gebruikt die niet reageren op maximale behandeling met geneesmiddelen, en niet op eerdere operatieve behandeling (trabeculectomie).
Het buisje wordt in de voorste oogkamer aangebracht en het plaatje wordt onder het bindvlies (conjunctiva) aangebracht zodat het vocht af kan vloeien via een uitstroomkamer die ook wel "bleb" wordt genoemd.
The ExPress Mini Shunt is een nieuwer apparaatje zonder klep. Aanvankelijk was het bedoeld om een directe verbinding te kunnen maken tussen de voorste oogkamer en de bleb. Het bleek bij dit gebruik niet stabiel en bracht schade aan aan het bindvlies. Tegenwoordig wordt het gebruikt bij de trabeculotomie; het wordt daarbij onder een lap van de sclera geplaatst, waardoor er geen sclerostomie hoeft te worden aangelegd.

Een glaucoomimplantaat wordt toegepast bij glaucoompatiënten die niet reageren op maximale medicatie, waarbij een eerdere operatie (trabeculotomie) is mislukt, of bij wie men een mislukking verwacht.
Situaties waarin men al bij de eerste operatie een implantaat overweegt:

Het buisje wordt in de voorste oogkamer aangebracht en het plaatje wordt onder het bindvlies aangebracht zodat het vocht af kan vloeien via een uitstroomkamer die ook wel "bleb" wordt genoemd.

Door littekenvorming kan het onder de conjunctiva gelegen deel van de shunt te dik worden, waardoor het kamervocht er niet meer doorheen kan. Het kan nodig zijn tijdens de procedure dit met medicatie 5-fluorouracil (5-FU) of Mitomycine-C te behandelen of zelfs de operatie te herhalen.



</doc>
<doc id="2545409" url="https://nl.wikipedia.org/wiki?curid=2545409" title="Chronische aspecifieke respiratoire aandoeningen">
Chronische aspecifieke respiratoire aandoeningen

CARA een acroniem voor Chronische Aspecifieke Respiratoire Aandoeningen is een verzamelnaam die werd gebruikt voor langdurige aandoeningen van de luchtwegen zoals astma, chronische bronchitis en longemfyseem. Omdat de verschijnselen van de verschillende aandoeningen veel op elkaar lijken, werd de term CARA gebruikt. 
Echter, omdat de ziekten een verschillende oorzaak en behandeling hebben, wordt deze verzamelnaam niet meer gebruikt. Tegenwoordig wordt astma apart benoemd en worden chronische bronchitis en longemfyseem samengevat onder de term COPD.


</doc>
<doc id="2546715" url="https://nl.wikipedia.org/wiki?curid=2546715" title="Buiksprekerseffect">
Buiksprekerseffect

Het buiksprekerseffect wil zeggen dat bij een buikspreker met pop het geluid van de bewegende lippen van de pop lijkt te komen, in plaats van de lippen van de buikspreker.

Het is alsof de ruimtelijke locatie van de visuele prikkel (de lippen van de pop) in dit geval de aandacht wegtrekt van de geluidsbron. Hetzelfde effect treedt op in de bioscoop met twee luidsprekers die links en rechts in de zaal zijn geplaatst. Het geluid lijkt dan voor ons gevoel van het midden te komen, dat wil zeggen van bewegende personen of gebeurtenissen op het centrale scherm en niet van opzij. Ook uit laboratoriumproeven blijkt dat mensen zich kunnen vergissen in het schatten van de plaats van de geluidsbron als tegelijkertijd een conflicterende visuele prikkel of ‘cue’ aanwezig is.

Waarom wordt het geluid door de visuele prikkel weggetrokken, en niet andersom? Dit heeft te maken met het feit dat onze hersenen beter zijn in het bepalen van de ruimtelijke locatie van visuele prikkels, dan van geluidsprikkels. Dus als er sprake is van een conflict tussen beiden, geeft het brein als het ware de voorkeur aan de visuele locatie. Anders gezegd: het visuele zintuig domineert de andere zintuigen.
Het blijkt dat vooral het rechter pariëtale gebied in de hersenen hierbij actief is.

Er blijkt ook een wonderlijke variant te bestaan op het buiksprekerseffect voor tastprikkels. Dit is aangetoond in een experiment waarbij proefpersonen hun eigen handen niet konden zien, omdat dezen zich onder het tafelblad bevonden. Op het tafelblad bevond zich, wel zichtbaar, een rubberen hand. Vervolgens werd de onzichtbare hand onder het tafelblad aangeraakt, terwijl proefpersonen keken naar stimulatie van de rubberen hand. Zij rapporteerden daarbij het merkwaardige gevoel 'alsof de rubberhand de eigen hand was.' Ook hier is dus sprake van een conflict tussen twee prikkels, en overwint wederom de visuele prikkel het van de conflicterende (tast)prikkel.


</doc>
<doc id="2546766" url="https://nl.wikipedia.org/wiki?curid=2546766" title="Anna O.">
Anna O.

Anna O. is het pseudoniem van een patiënte van Josef Breuer, door hem beschreven in het samen met Sigmund Freud gepubliceerde boek "Studien über Hysterie" (1895). Het geldt als het eerste echte voorbeeld van psychoanalyse. 

Anna O. was in werkelijkheid de Joods-Oostenrijkse Bertha Pappenheim (1859–1936), die later een vooraanstaand feministe werd.

Anna O. was een mooie, intelligente jonge vrouw uit een streng-burgerlijk milieu, in Breuers woorden “bijzonder beschaafd, maar seksueel verbazingwekkend onderontwikkeld”. 

Anna O. werd ziek in 1880, toen ze eenentwintig was en kwam bij Breuer in behandeling. Ze toonde verschijnselen van hysterie, versterkt door de terminale ziekte van haar vader, aan wie ze zeer gehecht was. Ze hoestte zwaar en leed aan een verminderde eetlust, hoofdpijnen, aanvallen van opgewondenheid, vreemde gezichtsstoornissen, scheelheid en zelfs gedeeltelijke verlammingen (conversieverschijnselen). Vanaf 1881 kwamen daar nog langdurige aanvallen van slaperigheid bij en snelle stemmingswisselingen. Ook hallucineerde ze over zwarte slangen, schedels en skeletten en kreeg in toenemende mate last van haar spraak. Na de dood van haar vader werden de symptomen nog heviger. Ze ontwikkelde twee verschillende persoonlijkheden, waarvan er een buitengewoon onhandelbaar was.
Breuer behandelde Anna O. volgens de methode van de hypnotische suggestie. Tijdens de hypnose haalde Anna O. allerlei herinneringen op, hetgeen leidde tot een proces van catharsis en tijdelijke verlichting bracht.

Een keerpunt in de therapie ontstond in de lente van 1882, toen Anna O. ineens niet meer in staat bleek tot drinken, hoewel ze smachtte van de dorst. Pas toen ze Breuer onder hypnose vertelde van haar afkeer van een Engelse gouvernante die haar hondje uit een glas had laten drinken, verdween haar ‘watervrees’. Breuer nam deze manier van behandelen snel over en merkte op dat Anna O. vervolgens in een toestand van hypnose al haar symptomen wist te herleiden tot specifieke voorvallen die er, met name tijdens de ziekte van haar vader, oorzaak van waren geweest. Op deze wijze werden haar symptomen volgens Breuer “wegerzählt” om vervolgens te verdwijnen. Het hele proces verliep overigens verre van gemakkelijk, aldus Breuer, met name omdat de symptomen pijnlijk sterk terugkeerden op het moment dat ze de oorzaak voor het eerst benoemde. Dat de kuur toch slaagde was volgens Breuer vooral te danken aan Anna O.’s uitermate creatieve denkwerk in het hele proces en haar energieke doorzettingsvermogen.

Om verder te herstellen stuurde Breuer Anna O. in de zomer van 1892 naar een sanatorium. Na drie maanden liet ze Breuer weten zich een stuk beter te voelen, maar vertoonde ze nog steeds vreemde zenuwpijnen en bijvoorbeeld ook een tijdelijk verlies van het vermogen Duits te spreken. Ook in latere jaren had ze nog regelmatig inzinkingen, wat haar echter niet belette uiteindelijk een belangrijk leidster te worden binnen de Oostenrijkse feministische beweging.

Breuer vertelde Freud voor de eerste keer over Anna O. in november 1882. Ook later bleven ze veelvuldig over het geval Anna O. corresponderen. De casus opende Freuds ogen voor de betekenis van de catharsis en baande de weg voor zijn uiteindelijk revolutionaire psychoanalytische inzichten. Al snel kwam Freud ook tot de conclusie dat hypnose geenszins noodzakelijk was voor het therapeutisch proces, maar dat het ook prima kon met behulp van de cathartische gesprekstechniek.

Vanuit de correspondentie met Breuer over Anna O. kwam Freud bovendien tot nieuwe interpretaties van haar hallucinaties en symptomen. Hij leidde ze vooral terug tot de verstikkende omgeving waarin ze leefde en meer in het bijzonder gaf hij allerlei verklaringen van seksuele aard. Zo verhaalde Freud later in een brief aan Stefan Zweig dat Breuer Anna O. een keer krimpend van de buikpijn had aangetroffen, uitroepend: “het kind van dokter B. komt eraan”. Verschrikt liep Breuer weg en droeg de behandeling van Anna O. tijdelijk over aan een collega. “Op dat moment”, schreef Freud, “had Breuer de sleutel in handen, maar hij was niet bereid hem te gebruiken”. Volgens Freud had Anna O. (Bertha P.) bij Breuer slapende Oedipale verlangens gewekt naar zijn eveneens Bertha geheten moeder, die als jonge vrouw gestorven was toen hij nog maar drie jaar was. Breuer had zelf grote moeite “om alles maar op de seksualiteit te gooien”. Uiteindelijk zou de discussie over de interpretatie van de casus bijdragen aan de verwijdering tussen beide mannen in de loop van de jaren 1890.




</doc>
<doc id="2547524" url="https://nl.wikipedia.org/wiki?curid=2547524" title="Syngamidae">
Syngamidae

Syngamidae is een familie uit de orde van de Strongylida (rondwormen). Het zijn parasitaire wormen die leven in de luchtwegen van gewervelde dieren.



</doc>
<doc id="2547936" url="https://nl.wikipedia.org/wiki?curid=2547936" title="Terpinehydraat">
Terpinehydraat

Terpinehydraat is een slijmoplossend middel, vaak gebruikt om slijm los te maken bij acute of chronische bronchitis, en verwante aandoeningen. Het is afgeleid van bronnen zoals terpentijnolie, wilde marjolein, tijm en eucalyptus. Het was heel populair in de Verenigde Staten van eind 1800 tot midden 1990, toen het door de Amerikaanse Food and Drug Administration (FDA) verboden werd als gevolg van het vermeende gebrek aan bewijs van de werkzaamheid. In België zijn vanaf 2003 alle terpinesiropen uit de handel gehaald door een verbod op terpinehydraat van de Farmaceutische Inspectie.

Terpinehydraat werd voor het eerst fysiologisch onderzocht door Lepine in 1855. Hij rapporteerde dat het op de slijmvliezen werkte en ook op het zenuwstelsel op een manier die vergelijkbaar is met de olie van terpentijn.


</doc>
<doc id="2548105" url="https://nl.wikipedia.org/wiki?curid=2548105" title="Bayerfilter">
Bayerfilter

Een Bayerfilter is een regelmatig vierkant raster van kleurfilters voor rood, groen en blauw (RGB) dat gebruikt wordt voor digitale beeldsensoren in fotocamera's, videorecorders en scanners. Het is vernoemd naar de uitvinder hiervan Bryce E. Bayer van Eastman Kodak.


</doc>
<doc id="2548224" url="https://nl.wikipedia.org/wiki?curid=2548224" title="Rattenman">
Rattenman

"Rattenman" was het pseudoniem dat Sigmund Freud gaf aan een van zijn patiënten, wiens casus (“ziektegeschiedenis”) hij in 1909 publiceerde onder de titel "Bemerkungen über einen Fall von Zwangsneurose" ['Opmerkingen over een geval van dwangneurose']. De werkelijke naam van Rattenman was Ernst Lanzer (1878-1914), een advocaat met een dwangneurose.

Rattenman meldde zich in oktober 1907 bij Freud met een reeks aan klachten: angsten dat er iets verschrikkelijks zou gebeuren met zijn vader of met de jonge vrouw van wie hij hield, misdadige neigingen zoals de drang om mensen te vermoorden, maar ook de neiging om zijn eigen keel door te snijden met een scheermes en dwangmatige preoccupaties met ogenschijnlijk onbelangrijke zaken, zoals het terugbetalen van kleine schulden.

Freud begon de behandeling met hem op het hart te drukken vooral alles te vertellen wat in hem opkwam, hoe onbeduidend het ook mocht lijken. Rattenman begon met te vertellen over een vriend, op wiens raad hij veel prijs stelde, maar al snel schakelde hij over op seksuele thema’s uit zijn kinderjaren. Hij bleek seksueel vroegtijdig tot ontwikkeling te zijn gekomen, vertoonde soms homoseksuele impulsen en verhaalde over het begluren en ook het strelen van gouvernantes. Ook herinnerde hij zich incestueuze spelletjes met zijn zus. Er was vooral sprake van een onweerstaanbaar verlangen om naakte vrouwen te zien.

Later vertelde Rattenman na fors aandringen door Freud (Rattenman vertoonde veel weerstand) een verhaal dat hij gehoord had over een straf die een gevangengenomen kapitein in de Oriënt ooit had gekregen. De kapitein was vastgebonden en vervolgens werd er een pot met ratten bovenop zijn billen gezet. “En de ratten knaagden zich een weg in…”, stotterde Rattenman. “In zijn anus”, maakte Freud de zin na enig stilzwijgen af.

Freud maakt van de casus van Rattenman een demonstratie van zijn analytische techniek en gaat in op allerlei ogenschijnlijke details, om deze veelal te koppelen aan zijn vader en graven en begrafenissen. Uiteindelijk concludeerde Freud dat er bij Rattenman sprake was van de wens dat zijn vader zou sterven, hoezeer hij ook van hem hield. Rattenman protesteerde aanvankelijk heftig, maar vervolgens herinnerde hij zich dat zijn vader hem een keer een klap had gegeven, toen hij een jaar of vier was, vanwege een soort gluur- en masturbatiespelletje. Rattenman was daarop boos geworden en begon op zijn vader te schelden. Omdat hij echter nog geen scheldwoorden kende riep hij dingen als “lamp, handdoek, bord”. Zijn verbaasde vader had hierop gereageerd door te zeggen dat zijn zoon of een groot man, of een misdadiger zou worden. Nu deze herinnering boven was gekomen zag ook Rattenman in dat er achter de liefde voor zijn vader een even grote haat schuil ging. Zijn leven werd beheerst door deze ambivalentie, zo concludeerde hij zelf.

Freud drukte vervolgens zijn oplossing volledig door. Rattenman had zich niet alleen afgezet tegen zijn vader, maar zich ook met hem geïdentificeerd. Zijn vader was militair geweest en had altijd met veel plezier anekdotes verteld uit zijn legertijd. Daarnaast was hij ook een “Spielratte”, die ooit een fors bedrag had verloren, dit had moeten lenen bij een vriend, maar deze had hij nooit terugbetaald. Rattenman veroordeelde deze jeugdzonde van zijn vader fel, Freud vond echter een omgekeerde associatie met Rattenmans onwil om kleine bedragen terug te betalen. Het sadistische verhaal over de ratten had volgens Freud bij Rattenman alle herinneringen aan de ‘anaalretoriek’ uit zijn jeugd opgeroepen, alsook allerlei wrede seksuele neigingen opgerakeld die hij had verdrongen, waaronder homoseksuele impulsen. Toen hij het verhaal van Freuds duidingen echter helemaal had geaccepteerd naderde zijn neurose geleidelijk zijn einde, aldus besluit Freuds casusbeschrijving.

Heel lang plezier heeft Rattenman (Lanzer)van zijn genezing evenwel niet gehad. Hij bleek na de publicatie van zijn ziektegeschiedenis in 1909 nog steeds problemen te hebben en sneuvelde uiteindelijk tijdens de Eerste Wereldoorlog, “net als zoveel andere waardevolle en veelbelovende mannen”, zo schreef Freud in 1923.

Meer in het algemeen gebruikte Freud de ziektegeschiedenis ter onderstreping van zijn theorie dat bij dwangneurotici altijd sprake is van uitermate ambivalente gevoelens. Dwangneurotici zijn in zijn ogen vaak rationeel en tegelijkertijd bijgelovig. Ze vertonen symptomen die zowel verhullen als onthullen. Er zit een verband tussen de ziekte van de volwassene en de geblokkeerde seksuele behoeften en agressieve verlangens van het kind. De casus is een perfecte onderbouwing van Freuds theorie dat de wortels van de neurose gezocht moeten worden in de vroege jeugd. Ook toont het aan dat zelfs de meest vreemde en onverklaarbare symptomen nog een innerlijke logica bezitten en dat ambivalente gevoelens veel innerlijke druk kunnen uitoefenen.

De casus van Rattenman is later vaak bekritiseerd omdat de interpretaties in belangrijke mate geconstrueerd zouden zijn. Zo werd Freud later zelfs verweten dat zijn uiteindelijke publicatie van de ziektegeschiedenis vaak niet strookte met zijn eigen gespreksaantekeningen. Tegenwoordig wordt de freudiaanse methode nog maar zelden toegepast bij het behandelen van dwangstoornissen.




</doc>
<doc id="2548694" url="https://nl.wikipedia.org/wiki?curid=2548694" title="Pulmonalisatresie">
Pulmonalisatresie

Pulmonalisatresie is een ernstige aangeboren hartafwijking van de pulmonalisklep waarbij de klep-opening niet goed is ontwikkeld. De klep is volledig gesloten waardoor de uitstroom van het bloed uit het hart naar de longen wordt belemmerd.

De pulmonalisklep bevindt zich aan de rechterkant van het hart tussen de rechterhartkamer en de longslagader. In een normaal functionerend hart heeft de opening naar de pulmonalisklep drie klepbladen die open en dicht gaan als eenweg deuren. Door het openen van de kleppen tijdens het samentrekken van de rechterkamer en sluiten tijdens het ontspannen van de hartspier stroomt zuurstofarm bloed via de longslagader naar de longen.

In het geval van pulmonalisatresie is de flap-achtige opening volledig bedekt met een laagje weefsel, waardoor het zuurstofarme bloed niet via de gebruikelijke weg naar de longen kan stromen om zuurstofrijk te worden. Het lichaam heeft zuurstofrijk bloed nodig om te overleven.
Voor de ongeboren vrucht is pulmonalisatresie niet bedreigend omdat de longen dan nog niet functioneel zijn en de zich ontwikkelende foetus via de placenta wordt voorzien van zuurstofrijk bloed. Na de geboorte nemen de longen van de baby deze taak over, maar in geval van pulmonalisatresie is er geen doorstroming van bloed via de pulmonaalklep naar de longen. Hierdoor blijft alleen de ductus Botalli over als bron van zuurstofrijk bloed. Aangezien deze na de geboorte automatisch begint te sluiten wordt de toevoer van zuurstofrijk bloed steeds minder waardoor de pasgeboren baby blauw van kleur wordt. Door dit verschijnsel kan pulmonalisatresie meestal binnen enkele minuten tot uren na de geboorte worden gediagnosticeerd, afhankelijk van de snelheid waarmee de ductus Botalli zich sluit.

Er zijn twee soorten pulmonalisatresie:

Artsen zijn niet zeker van de oorzaak van deze aangeboren hartafwijkingen. Er zijn wel enkele factoren gevonden die het risico verhogen op het krijgen van een baby met een hartafwijking. Dit zijn onder andere aangeboren hart- en vaatziekten bij de ouders of gezinsleden van de baby, een moeder met diabetes mellitus of gebruik van drugs of alcohol tijdens de zwangerschap. Deze factoren betekenen niet dat de baby zeker geboren zal worden met een hartafwijking, maar wel dat er een verhoogde kans bestaat. Er worden ook baby's geboren met de afwijking zonder dat er sprake is van een van deze voorwaarden.

In eerste instantie zal het kind worden opgenomen op de intensive care waar het meestal eerst zuurstof krijgt toegediend om te voorkomen dat de zuurstofverzadiging van de rode bloedcellen te laag wordt. Waardes van 30-40% kunnen voorkomen als de ductus Botalli begint te sluiten. Soms worden ook medicijnen gegeven om de hart- en longfunctie te ondersteunen. Een infuus met prostaglandine E1 wordt toegediend om het sluiten van de ductus Botalli tegen te gaan zodat zuurstofrijk bloed de linkerkamer kan blijven bereiken. Langdurig gebruik van prostaglandine E1 kan echter gevaarlijk zijn omdat het kan leiden tot ademstilstand. Een andere initiële behandeling is hartkatheterisatie om het gebrek of gebreken van het hart te beoordelen. In het geval van PA-IVS kan het in eerste instantie afdoende zijn om het vliesje dat de pulmonalisklep bedekt, via een katheterisatie te doorbreken. Uiteindelijk zal de patiënt een of meer operaties moeten ondergaan om de bloedstroom blijvend te verbeteren. De eerste operatie zal waarschijnlijk worden uitgevoerd kort na de geboorte. Een shunt kan worden gemaakt tussen de aorta en de longslagader om de bloedtoevoer naar de longen te vergroten. Als het kind, en het hart, groeit zal de shunt waarschijnlijk moeten worden aangepast.

Het type chirurgie dat aanbevolen wordt is afhankelijk van de ontwikkeling en grootte van de rechterventrikel en de longslagader. Als deze de normale grootte hebben en het rechterventrikel in staat is om bloed rond te pompen, kan een openhartoperatie worden uitgevoerd om de bloedstroom door het hart volgens het normale patroon te laten verlopen.
Als de rechterventrikel te klein is en niet in staat om als pomp te werken, kunnen artsen besluiten een operatie uit te voeren volgens de "Fontan procedure". In deze tweestaps procedure wordt het rechteratrium losgekoppeld van de longslagader. Het zuurstofarme bloed gaat hierdoor rechtstreeks naar de longen in plaats van eerst via het hart.

Het behandelresultaat varieert voor elk kind. Als de afwijking niet gecorrigeerd wordt kan deze fataal zijn, maar de prognose is door de jaren heen sterk verbeterd. Factoren die invloed hebben op hoe goed het kind het doorstaat zijn onder andere: hoe goed het hart klopt, de conditie van de bloedvaten die het hart van bloed voorzien, en hoeveel de andere hartkleppen lekken. De meeste gevallen van pulmonalisatresie kunnen worden verholpen met een operatie. Als het rechterventrikel van de patiënt uitzonderlijk klein is zullen veel operaties nodig zijn om de normale bloedcirculatie te verbeteren.

Indien ongecorrigeerd is de levensverwachting van baby's met dit type aangeboren hartafwijking in het algemeen slechts enkele dagen, namelijk de tijd dat er nog circulatie verloopt via de foetale shunts tussen links en rechts. Er zijn echter ook gevallen bekend van niet-gecorrigeerde pulmonalisatresie waarbij de baby het heeft overleefd.

Veel kinderen met pulmonalisatresie kunnen een 'normaal' leven leiden. De patiënten blijven meestal wel hun gehele leven onder controle van een cardioloog die regelmatig het functioneren en de ontwikkeling van het hart controleert. Er is een verhoogd risico op endocarditis.




</doc>
<doc id="2549263" url="https://nl.wikipedia.org/wiki?curid=2549263" title="Friedrich Arnold">
Friedrich Arnold

Philipp Friedrich Arnold (Edenkoben, 8 januari 1803 – Heidelberg, 5 juli 1890) was een Duits professor emeritus in de anatomie en fysiologie aan de universiteit van Heidelberg. Hij studeerde geneeskunde aan de universiteit van Heidelberg, waar zijn broer Johann Wilhelm Arnold (1801-1873) tegelijkertijd school liep. Op 7 september 1825 is hij gedoctoreerd in de geneeskunde. Hij werd tweede assistent van Friedrich Tiedemann. In 1828 werd hij eerste assistent en 4 jaar later werd hij professor aan de universiteit van Heidelberg.

In 1835 verliet Arnold de universiteit van Heidelberg en werkte de volgende 17 jaar aan de universiteiten van Zürich, Freiburg im Breisgau en Tübingen. Hij aanvaardde het hoogleraarschap in Heidelberg in 1852, ter vervanging van Jacob Henle. Vóór zijn pensionering was hij, net als Tiedemann, een lid van talrijke wetenschappelijke comités en genootschappen. Ook was hij lid van de academische senaat en decaan van de medische school.

Arnold ontleedde tal van menselijke hersenen, zijn voornaamste gebied van onderzoek was de 'nervus vagus' (de 10e hersenzenuw). De auriculaire tak van de nervus (een zenuw, die de huid rond het oor innerveert), werd aanvankelijk door hem beschreven.



</doc>
<doc id="2549268" url="https://nl.wikipedia.org/wiki?curid=2549268" title="Pigmentdispersiesyndroom">
Pigmentdispersiesyndroom

Pigmentdispersiesyndroom (PDS) is een chronische oogziekte waarbij het filter bij de iris verstopt raakt door pigmentdeeltjes afkomstig van achter de iris. Vanwege de verstopping kan het vocht in de oogbol niet voldoende worden afgevoerd, waardoor de druk in het oog te hoog oploopt. Deze te hoge oogdruk heeft onherstelbare beschadiging van de oogzenuw tot gevolg, waardoor glaucoom ontstaat.



</doc>
<doc id="2549548" url="https://nl.wikipedia.org/wiki?curid=2549548" title="Jan Willem van Leempoel">
Jan Willem van Leempoel

Jan Willem "(Jean Guillaume)" van Leempoel (Rotterdam, 23 december 1751 - Wiesbaden, 27 februari 1796) was arts, hoogleraar en rector van de universiteit van Leuven.

Van Leempoel was de zoon van de arts Johannes Franciscus van Leempoel (Gouda 1696 - Rotterdam (?) 1777) die eerst trouwde met Maria Louise van Montfort. Uit zijn tweede huwelijk in 1749 met Clara van den Bergh uit Gouda had hij twee zoons, Willem Walric en Johannes Wilhelmus. De kinderen werden katholiek gedoopt. Van Leempoel senior was één van de pioniers in de Verenigde Provinciën van de inentingen tegen de kinderpokken. Om het goede voorbeeld te geven entte hij in 1756 zijn twee zoontjes in.

Zoon Van Leempoel behaalde zijn diploma van licentiaat in de geneeskunde, net zoals zijn vader, in Leiden in 1773, waarna hij een gelijkaardig diploma behaalde aan de universiteit van Leuven. Aan deze universiteit werd hij nog tijdens datzelfde jaar 1773 tot hoogleraar benoemd. In oktober 1783 behaalde hij de graad van doctor in de geneeskunde.

In 1784 werd hij, op aansturen van de overheid van de Oostenrijkse Nederlanden tot rector van de universiteit benoemd. Een rectoraat was eenjarig, omdat er elk jaar iemand uit één van de vijf faculteiten om beurt werd aangeduid. Maar in 1785 deed Van Leempoel er een tweede jaar bij, tot ongenoegen van zijn collega's maar onder druk van de overheid. In 1786 werd hij opgevolgd door zijn geestesgenoot Charles Lambrechts.

Tijdens de revolutiejaren nam Van Leempoel een wat onzekere houding aan. In tegenstelling tot andere professoren, zoals Lambrechts, die zich zowel achter de Brabantse revolutie schaarden (meestal sloten ze aan bij de vonckisten) als achter Franse overheersing, koos Van Leempoel, na enige aarzeling, het Oostenrijkse kamp en vluchtte in december 1794 naar Duitsland, na de tweede bezetting in korte tijd van de Zuidelijke Nederlanden door de Fransen.

Pas tijdens zijn ballingschap dacht hij aan het stichten van een gezin. Hij was 43 toen hij in Düsseldorf in het huwelijk trad met Sophie Herregodts de Nieuwmunster (1769-1813). Zij was de dochter van de Brugse algemeen ontvanger van keizerlijke belastingen en schepen van het Brugse Vrije Jacques-Joseph Herregodts de Nieuwmunster (1725-1804) en van zijn tweede vrouw Marie-Thérèse Willaeys (1741-1809). Op 15 oktober 1795 werd hun zoon Gustave Van Leempoel geboren in Frankfurt.

Jan Willem was niet meer in de gelegenheid, zoals zijn schoonvader en veel andere vluchtelingen om naar het vaderland terug te keren. In 1796 overleed hij in Wiesbaden.

Van Leempoel behoorde tot de aanhangers van de Verlichting en binnen de academische raad van de Universiteit van Leuven behoorde hij tot de oppositie tegen de meer ultramontane professoren.

Wanneer er moest gekozen worden tussen de toepassing van de reglementen van de universiteit en de bevelen van de Oostenrijkse overheid, dan koos Van Leempoel steeds voor deze laatste. Toen de opvolger van Lambrechts als rector, Henri Clavers, in botsing kwam met het centraal gezag en werd afgezet, was het opnieuw Van Leempoel die in januari 1788 tot rector werd benoemd. Hij was het die ditzelfde jaar gevolg gaf aan de directieven van de overheid om de faculteiten wijsbegeerte, rechten en geneeskunde naar Brussel te doen verhuizen, waar die overheid meer invloed op de professoren kon uitoefenen. Geen wonder dat de nieuwe machthebbers van de Brabantse Revolutie hem uit de universiteit verjoegen. Zijn tegenstanders hadden hem aangeklaagd als ongelovig en losbandig.

De broer Van Leempoel, Willem Walric van Leempoel (Rotterdam 1750 - Brussel 1815) werd priester. In 1783 werd hij president van het Hollands College en in 1784 hoogleraar wijsbegeerte aan de universiteit van Leuven. Hij sympathiseerde met de jozefitische ideeën en om die reden werd hij tot bibliothecaris benoemd van het in 1786 in Leuven opgerichte algemeen seminarie.

Hij evolueerde echter en behoorde tot de oppositie betreffende de benoeming door de overheid en tegen de academische overheid in van zijn broer tot rector in 1788, na de afzetting van Henri Clavers. Tijdens de eerste Oostenrijkse restauratie (1791-1792) doceerde hij opnieuw wijsbegeerte en werd rector van de Universiteit, terwijl hij ook president van het Hollands College bleef.

Toen de Franse republiek de Zuid-Nederlandse provincies had ingelijfd, protesteerde hij tegen de naasting van de universiteitsgebouwen, maar aanvaardde dan toch als één van de vijf commissarissen te fungeren voor het beheer van deze goederen. Hij bleef dit doen tot in 1807. Hij verbleef hierbij in het Hollands College en dit had tot gevolg dat dit College zijn achttiende-eeuwse aankleding behield en die tot heden heeft bewaard, voornamelijk in de kapel en in de bibliotheek. Het College werd anderhalve eeuw benut als school door de Zusters van Paridaens en is sinds 2008 eigendom van de KU Leuven.


Van Leempoel wordt vaak als 'burggraaf' vermeld. Hij heeft deze titel nooit gevoerd en werd evenmin in de adelstand opgenomen. Pas veel later, in 1860, heeft zijn zoon Gustave Van Leempoel de Nieuwmunster (1795-1877) opname in de Belgische adel bekomen met de titel van burggraaf. Hij had al onder het Verenigd Koninkrijk der Nederlanden in 1817 erkenning in de adelstand aangevraagd, als opvolger van de kinderloos gestorven halfbroer van zijn moeder, Charles de Vooght, maar dit was niet doorgegaan na klacht van een familielid. Gustave van Leempoel de Nieuwmunster werd Belgisch senator. Hij heeft nakomelingen tot op heden.




</doc>
<doc id="2549961" url="https://nl.wikipedia.org/wiki?curid=2549961" title="Allylacetaat">
Allylacetaat

Allylacetaat is de acetaat-ester van allylalcohol. Het is een kleurloze, licht ontvlambare en giftige vloeistof, die vooral gebruikt wordt om er allylalcohol van te maken.

Allylacetaat wordt gevormd door de "acetoxylering" van propeen, dit is de reactie van propeen met azijnzuur en zuurstofgas over een palladiumbevattende katalysator:

De reactie is erg exotherm. Daarom gebeurt de reactie typisch in buisreactoren die bestaan uit een buizenbundel van dunne, lange buizen waarrond een koelvloeistof circuleert.

Vinylacetaat wordt op dezelfde manier geproduceerd, maar dan met etheen in plaats van propeen.

Door middel van hydrolyse wordt allylacetaat omgezet in allylalcohol:

Bij deze route naar allylalcohol is geen chloorgas nodig, in tegenstelling tot de traditionele route, namelijk de hydrolyse van allylchloride, dat gevormd wordt door de chlorering van propaan. Allylchloride kan bereid worden uit allylacetaat door de acetaatgroep te substitueren met behulp van waterstofchloride:

Op analoge wijze verkrijgt men allylcyanide met behulp van waterstofcyanide:

Allylacetaat is, net als andere allylverbindingen, bruikbaar als monomeer voor polymeren. Allylacetaat op zich polymeriseert wanneer het op 80°C wordt verwarmd, met behulp van een organisch peroxide, bijvoorbeeld benzoylperoxide, als initiator.

Allylacetaat is giftig bij inslikken en kan dodelijk zijn bij inademing van de damp. De stof veroorzaakt ernstige oogirritatie en kan huidirritatie veroorzaken.

Het is een licht ontvlambare vloeistof.



</doc>
<doc id="2550889" url="https://nl.wikipedia.org/wiki?curid=2550889" title="Pedobear">
Pedobear

Pedobear is de naam voor een populaire afbeelding die een pedofiele beer suggereert. De internetmeme werd bekend via het imageboard 4chan. De tekening spot met pedofielen. 

De afbeelding vindt zijn oorsprong op het internetforum/imageboard 4chan. De afbeelding werd geïntroduceerd als Kumā, een tussenwerpsel van het woord 熊 (Kuma), wat beer betekent in het Japans. Aanvankelijk had Kumā geen negatieve connotatie.

Alhoewel initieel weergegeven in één lijn:

werd door tal van bewerkingen uiteindelijk deze weergave als "multi-line kunst" bereikt:
De schattige tekening wordt echter vaak voorwerp van morele paniek, omdat ze geïnterpreteerd wordt als een afbeelding om kinderen te lokken of als een herkenningsteken voor pedofielen.

Op 3 juli 2009 maakte de Canadees Michael R. Barrick een afbeelding waarbij Pedobear naast de mascottes van de Olympische en Paralympische Winterspelen 2010 staat. De afbeelding kwam op de voorpagina van de Poolse krant "Gazeta Olsztyńska".


</doc>
<doc id="2551111" url="https://nl.wikipedia.org/wiki?curid=2551111" title="Musculus piriformis">
Musculus piriformis

De musculus piriformis of peervormige spier is een spier in de bilstreek.

De spier loopt van het voorste gedeelte van het heiligbeen door het foramen ischiadicum majus naar buiten het bekken, om daar aan te hechten aan de trochanter major van het femur. De pees van de musculus piriformis loopt vaak samen met de pezen van de musculus gemellus superior, de musculus gemellus inferior en de musculus obturator internus naar de insertieplaats.

De musculus piriformis is een platte spier, piramidevormig, die bijna parallel ligt met de musculus glutaeus medius. Hij ligt voor een gedeelte binnenin het bekken, tegen de achterkant, en voor een gedeelte aan de achterkant van het heupgewricht.

De musculus piriformis maakt deel uit van de laterale heuprotatoren, samen met de musculus quadratus femoris, de musculus gemellus inferior, de musculus gemellus superior, de musculus obturator externus en de musculus obturator internus. De musculus piriformis zorgt voor exorotatie van een gestrekt been en abductie van een gebogen been. Abductie van het gebogen been is belangrijk bij het lopen, omdat het lichaamsgewicht van het gebogen been opgevangen wordt door het andere been, waardoor we niet omvallen.
Bij balletdansers is vooral ook de exorotatie van de musculus piriformis van belang, waardoor de uitgedraaide balletposities kunnen worden aangenomen.

In sommige gevallen wordt de musculus piriformis doorkruist door (vezels van) de nervus ischiadicus. Er zijn verschillende mogelijkheden waarop dit kan gebeuren, meestal betreft het de nervus peronaeus communis die door de spier heen loopt.
De musculus piriformis kan vervlochten zitten met de musculus glutaeus medius, vezels afgeven aan de musculus glutaeus minimus of vezels krijgen van de musculus gemellus superior. Ook kan hij op één of twee plaatsen vastzitten aan het heiligbeen, of ook aan het kapsel van het heupgewricht.

Het "piriformissyndroom" ontstaat als de musculus piriformis de nervus ischiadius irriteert, die vlak langs, of zelfs door de spier heen loopt. Het syndroom komt vaak voor bij (ballet)dansers, die hun musculus piriformis continu gebruiken bij het uitdraaien van hun heupen. Vooral een asymmetrische uitdraai is een risicofactor. Het syndroom zorgt voor pijn in de bil met uitstraling naar het been (ischias). Ook kunnen tintelingen of een doof gevoel voorkomen in het verzorgingsgebied van de nervus ischiadicus. De pijn wordt meestal erger door zitten, traplopen, stretchen en kniebuigingen te doen. Het syndroom wordt meestal gediagnosticeerd op basis van de symptomen en lichamelijk onderzoek. Soms wordt beeldvormend onderzoek ingezet om andere oorzaken van de klachten uit te sluiten. De behandeling van het piriformissyndroom bestaat uit stretchen en diepe massages van de musculus piriformis (en bij dansers: minder uitdraaien). Als dit niet helpt kan een injectie met corticosteroïden overwogen worden. Als laatste redmiddel wordt soms geopereerd.


</doc>
<doc id="2551399" url="https://nl.wikipedia.org/wiki?curid=2551399" title="Dit is Mijn Lijf">
Dit is Mijn Lijf

Dit Is Mijn Lijf is een Nederlands televisieprogramma. In het programma gaan twee huisartsen en één tandarts door heel Nederland om gênante, opvallende of schokkende aandoeningen te behandelen. Het team van drie helpt de patiënten door ze, na het stellen van een diagnose, door te sturen naar een specialist of apotheek.

Het programma is een spin-off van het Britse programma "Embarrassing Bodies". Van dat laatste programma bestaat tevens een Nederlandse variant onder de naam "Gênante Lijven", uitgezonden op RTL5.



</doc>
<doc id="2553229" url="https://nl.wikipedia.org/wiki?curid=2553229" title="Halfdan Mahler">
Halfdan Mahler

Halfdan Theodor Mahler (Vivild (Midden-Jutland), 21 april 1923 – Genève (Zwitserland), 14 december 2016) was een Deens arts. In drie termijnen van 1973 tot 1983 was hij directeur-generaal van de Wereldgezondheidsorganisatie (WHO).

Mahler behaalde een doctorsgraad in geneeskunde. Hij werkte vanaf 1951 bij de Wereldgezondheidsorganisatie en werkte bijna tien jaar voor de het tuberculoseprogramma in India. Van 1962 tot 1969 zette hij deze functie voort op het hoofdkantoor in Genève. Daarna werd hij korte tijd projectdirecteur.

In 1970 werd hij benoemd tot adjunct-directeur-generaal van de WHO en in 1973 werd hij gekozen voor de positie in van directeur-generaal. Hij werd twee maal herkozen en bleef aan in deze functie tot 1983.

In 1978 kwam onder zijn leiding de "Verklaring van Alma-Ata" tot stand, waarin regeringen en ontwikkelingsorganisaties de noodzaak onderschreven van de bevordering van gezondheid wereldwijd. In 1979 lanceerde hij tijdens de 32e Wereldgezondheidsvergadering de Global Strategy for Health for All by the Year 2000.

Mahler werd in 1988 een Four Freedoms Award toegekend in de categorie "vrijwaring van gebrek". Hij werd benoemd tot erestudent van de Universiteit van Kopenhagen.


</doc>
<doc id="2553359" url="https://nl.wikipedia.org/wiki?curid=2553359" title="Toxocara">
Toxocara

Toxocara is een geslacht van vrij lange parasitaire rondwormen (Nematoden) die voorkomen in de darmen van een groot aantal soorten hond- en katachtigen. Mensen kunnen ook met deze wormen besmet raken en krijgen de ziekte toxocariasis. In het menselijk lichaam kunnen de wormen zich echter niet voortplanten.

De "taxonomybrowser" onderscheidt vijf soorten van het geslacht "Toxocara": 


</doc>
<doc id="2563913" url="https://nl.wikipedia.org/wiki?curid=2563913" title="Nederlandse Orthopaedische Vereniging">
Nederlandse Orthopaedische Vereniging

De Nederlandse Orthopaedische Vereniging of NOV is de wetenschappelijke vereniging van orthopedisch chirurgen in Nederland. De vereniging is opgericht in 1898. De missie van de NOV omvat de belangenbehartiging van haar leden, de bevordering van de positie van de orthopedisch chirurg binnen de maatschappij en het verbeteren van de de relatie met patiënten. De NOV is actief in het ontwikkelen en reviseren van richtlijnen voor orthopedisch medisch handelen. Daartoe neemt de NOV zelf het initiatief tot het ontwikkelen van richtlijnen en participeert in de richtlijnontwikkeling van aanverwante specialismen.



</doc>
<doc id="2563996" url="https://nl.wikipedia.org/wiki?curid=2563996" title="Kattenspoelworm">
Kattenspoelworm

De kattenspoelworm ("Toxocara cati") is een vrij lange parasitaire rondworm (Nematode) die voorkomt in de darmen van een aantal soorten katachtigen. Het is een van de meest voorkomende spoelwormen bij katten. De levenscyclus lijkt sterk op die van de hondenspoelworm. De besmettelijke eitjes van deze spoelworm kunnen ook ziektes veroorzaken bij de mens (toxocariasis).


</doc>
<doc id="2565622" url="https://nl.wikipedia.org/wiki?curid=2565622" title="Arnold Mindell">
Arnold Mindell

Arnold Mindell (1 januari 1940) is een Amerikaanse psychotherapeut, schrijver en de grondlegger van process oriented psychology. Hij heeft negentien boeken geschreven die in twintig talen zijn vertaald. Mindell woont in Portland (Oregon).

Na zijn doctoraalstudie natuurkunde aan het "Massachusetts Institute of Technology" (MIT) in Cambridge (Massachusetts), zette Mindell zijn studie voort in Zürich. In Zwitserland leerde hij het werk van Carl Gustav Jung kennen. Hij verlegde het zwaartepunt van zijn studie naar de analytische psychologie en kreeg een aanstelling als jungiaans analyticus aan het C.G. Jung-Instituut. Daar leerde hij Marie-Louise von Franz kennen, die intensief onderzoek deed naar de relatie van het onderbewuste met de materie.

In 1972 promoveerde Mindell op zijn onderzoek naar synchroniciteit. Hij raakte gefascineerd door de relatie tussen lichamelijke symptomen en dromen, en publiceerde zijn bevindingen in 1982 in zijn eerste boek, "Dreambody: The body’s role in revealing the self". Daarop ging hij onderzoeken hoe de dromende geest onbewuste of 'dubbele' signalen produceert in ons contact met andere mensen. Hij merkte dat interpersoonlijke communicatie gemakkelijker wordt als deze signalen van de achtergrond naar de voorgrond van de aandacht worden gebracht.

Zijn ideeën ontwikkelden zich uiteindelijk tot de techniek van "process oriented psychology" (ook bekend als "proceswerk"). Proceswerk concentreert zich op het volgen van signalen en zintuiglijke informatie, en beschouwt deze als aanwijzingen voor het ontdekken van betekenis in stoornissen, lichamelijke symptomen en relatieproblemen. Proceswerk omvat elementen van Gestalttherapie, jungiaanse psychologie en psychosomatiek, inheemse tradities, natuurkunde (wegens haar kwantumveldentheorie en ideeën over non-localiteit and verstrikking), het boeddhisme en het taoïsme. 

Zijn belangstelling voor relaties verbreedde zich tot de studie van conflicten in grote groepen. Hij ontdekte dat de droomprocessen die hij had gevonden op individueel niveau en bij tweetallen ook behulpzaam waren bij het oplossen van problemen in groepen. In groepen wordt het proces niet alleen door individuen gedragen, maar door 'rollen' die bezet kunnen worden door elk individu in de groep. Uit het groepsgedrag kunnen ook 'spookrollen' afgeleid worden waarmee geen enkel individu zich identificeert.

Nadat hij verschillende boeken over zijn ontdekkingen had gepubliceerd, kreeg Mindell opnieuw belangstelling voor de natuurkunde en ging kleine, subtiele signalen bestuderen die in meer klassieke psychologische benaderingen gewoonlijk genegeerd worden. Samen met zijn partner en echtgenote Amy Mindell ontwikkelde hij nieuwe methoden om te werken met mensen in een coma, in een vegetatieve staat of in de stervensfase. Zijn belangstelling voor de kwantumfysica leidde tot onderzoek naar de onderlinge verbondenheid van de psychologie met de theoretische natuurkunde.





</doc>
<doc id="2571158" url="https://nl.wikipedia.org/wiki?curid=2571158" title="Musculus gluteus medius">
Musculus gluteus medius

De musculus gluteus medius of middelste bilspier is de middelste van de drie bilspieren, naast de musculus gluteus maximus en de musculus gluteus minimus. Hij vormt de inspuitingsplaats voor een ventrogluteale injectie.


</doc>
<doc id="2583167" url="https://nl.wikipedia.org/wiki?curid=2583167" title="Nitrazepam">
Nitrazepam

Nitrazepam (oude merknaam "Mogadon") is een benzodiazepine dat, ondanks de langdurige werking (halfwaardetijd 16-38 uur), op de markt gebracht is als slaapmiddel. Zoals alle benzodiazepinen heeft nitrazepam ook kalmerende, anti-convulsieve en spierontspannende werking. Bij gebruik kan sprake zijn van amnesie. Nitrazepam mag niet langer dan een paar weken achtereen gebruikt worden vanwege het optreden van gewenning en ontwenningsproblemen bij stoppen na langdurig gebruik.

Toepassing als anti-epilepticum vindt plaats bij bepaalde epilepsiesyndromen als het syndroom van West en het syndroom van Lennox-Gastaut.

Bij slaapstoornissen verdienen andere maatregelen de voorkeur en als het echt niet anders kan een korter werkend middel.


</doc>
<doc id="2583261" url="https://nl.wikipedia.org/wiki?curid=2583261" title="Musculus gluteus minimus">
Musculus gluteus minimus

De musculus gluteus minimus of kleine bilspier is de kleinste van de drie bilspieren.


</doc>
<doc id="2583262" url="https://nl.wikipedia.org/wiki?curid=2583262" title="Musculus flexor digiti minimi brevis pedis">
Musculus flexor digiti minimi brevis pedis

De musculus flexor digiti minimi brevis pedis of korte kleineteenbuiger is een spier die ligt onder het os metatarsii van de kleine teen. De musculus flexor digiti minimi brevis pedis doet de kleine teen zowel buigen als naar binnen bewegen - naar de andere tenen toe.


</doc>
<doc id="2583277" url="https://nl.wikipedia.org/wiki?curid=2583277" title="Musculus opponens digiti minimi pedis">
Musculus opponens digiti minimi pedis

De musculus opponens digiti minimi pedis is een spier in de voet die de kleine teen beweegt.


</doc>
<doc id="2593277" url="https://nl.wikipedia.org/wiki?curid=2593277" title="Process-oriented psychology">
Process-oriented psychology

Process-oriented psychology (POP) omvat een breed scala aan toepassingen op het gebied van de psychotherapie, persoonlijke groei en groepsprocessen. In de Verenigde Staten wordt het meestal "process work" genoemd, terwijl POP wordt gebruikt in Europa en Azië. Hoewel de namen op elkaar lijken, is "process oriented psychology" dat werd ontwikkeld door Arnold Mindell, iets anders dan de "procespsychologie" die is afgeleid van Alfred North Whitehead's procesfilosofie.

Hoewel POP zowel wordt toegepast in therapeutische als andere situaties zoals conflictoplossing, kunnen de kernideeën het best begrepen worden vanuit een psychotherapeutisch perspectief.

POP legt meer nadruk op bewustzijn – van zowel de cliënt als van de therapeut – dan op een specifiek soort interventies. Het "proces" in POP kreeg zijn naam van verschillende bronnen. Een daarvan was Carl Gustav Jungs concept van het individuatieproces, een andere de natuurkunde, in het bijzonder David Bohms formulering van de stroom achter alle gebeurtenissen. Nog een andere was de observatie van de therapeut van het komen en gaan van signalen en communicatie tussen therapeut en cliënt.

Volgens POP zijn er twee soorten ervaringen: een waarmee de cliënt zich identificeert, en een die ervaren wordt als 'anders' of vreemd voor de cliënt. Ervaringen waarmee de cliënt zich identificeert worden het 'primaire proces' genoemd, om hun plaats in de voorgrond van het bewustzijn te benadrukken; ervaringen die de cliënt marginaliseert als 'anders', worden het 'secundaire proces' genoemd. Als een cliënt aangemoedigd wordt zich met een ervaring in het secundaire proces te identificeren, heeft hij of zij daar in het algemeen weerstand tegen of is er zelfs niet toe in staat. Het is alsof een grens de primaire van de secundaire processen scheidt. Deze grens wordt de "edge" genoemd; het is letterlijk de grens van zijn of haar identiteit.

POP wil zowel het primaire en secundaire proces van een cliënt identificeren, als de grens die ze scheidt. Het ondersteunt vervolgens het verruimen van de identiteit door de ervaringen van het secundaire proces te versterken en te ontplooien tot deze 'kloppen' – zowel op cognitief als somatisch niveau – en deel worden van de ervaringswereld van de cliënt.

"Deep democracy" is een concept dat is ontwikkeld door Arnold Mindell. "Deep democracy" geeft een geïntegreerd structureel kader om te werken aan het accepteren van gemarginaliseerde ervaringen, rollen en stemmen. (In tegenstelling tot 'klassieke' democratie die ervan uitgaat dat de meerderheid beslist, suggereert "deep democracy" dat alle stemmen, staten van bewustzijn en werkelijkheidskaders van belang zijn. "Deep democracy" gaat er ook van uit dat alle informatie uit deze stemmen, bewustzijnsinhouden en kaders nodig is om het hele proces van het systeem te begrijpen. "Deep democracy" is een attitude die focust op het gewaarzijn van zowel centrale als marginale stemmen.)

Ervaringen beschouwen als liggend op een as van primair naar secundair, benadrukt eerder de polariteit in de ervaring van de cliënt dan de eenheid. Op dit niveau, dat POP 'dromen' noemt, dringen ervaringen van het secundaire proces binnen in het primaire proces van de cliënt, bedreigen zijn integriteit en komen naar voren als 'problemen' die opgelost moeten worden. Nader onderzoek van de ervaringswereld onthult een dieper, preverbaal, preconceptueel niveau dat ervaringen verenigt die op het droomniveau met elkaar in conflict zijn. Arnold Mindell refereert aan dit ervaringsniveau als het niveau van 'waarnemende essentie' ("sentient essence"). Werken met deze essentie kan erg behulpzaam zijn voor cliënten die jarenlang hebben geworsteld met sterk gepolariseerde droomprocessen en die erin geslaagd zijn hun polariteiten op praktisch niveau op te lossen maar nog verdeeldheid en spanning ervaren in hun ervaringswereld.

Arnold Mindell, zijn vrouw Amy Mindell en hun collega’s hebben de toepassing van de concepten en methoden van POP onderzocht in een grote verscheidenheid van menselijke situaties, met inbegrip van sommige die worden beschouwd als buiten het terrein van meer verbale, op inzicht gerichte vormen van psychotherapie. Enkele voorbeelden volgen hieronder.







</doc>
<doc id="2631948" url="https://nl.wikipedia.org/wiki?curid=2631948" title="Os quadratum">
Os quadratum

Het os quadratum, verkort quadratum of vierkantsbeen is een bot dat deel uitmaakt van de schedel bij de meeste viervoeters, waaronder amfibieën, sauropsida (reptielen, vogels, dinosauriërs) en de eerste synapsiden. Bij deze dieren verbindt het os quadratojugale en het os squamosum in de schedel en maakt het deel uit van het kaakgewricht (het andere deel is het os articulare aan de achterzijde van de onderkaak).

Bij slangen is het os quadratum langwerpig en zeer beweegbaar. Dit levert een zeer grote bijdrage aan hun vermogen om grote prooien geheel door te slikken.

Bij zoogdieren hebben het os articulare en het os quadratum zich verplaatst naar het middenoor en zijn daar de hamer en aambeeld van de gehoorbeentjes. Sterker nog, paleontologen zien deze aanpassing als het bepalende kenmerk van de gehoorstructuur bij zoogdieren.

Deze verplaatsing werd voor het eerst beschreven door Karl Bogislaus Reichert in 1837. Bij de embryo's van varkens ontdekte hij dat de onderkaak zich vormt uit de zijkanten van kraakbeen van Meckel, terwijl het achterste gedeelte van datzelfde kraakbeen hard wordt en zich daarna losmaakt van de rest van het kraakbeen om vervolgens zich te verplaatsen naar het middenoor, waar het de rol van aambeeld aanneemt.


</doc>
<doc id="2632037" url="https://nl.wikipedia.org/wiki?curid=2632037" title="Toxascaris">
Toxascaris

Toxascaris is een geslacht van vrij lange parasitaire rondwormen (Nematoden) die voorkomen in de darmen van een aantal soorten katachtigen. Deze rondworm moet niet verward worden met de kattenspoelworm ("Toxocara cati").

De taxonmybrowser onderscheidt één soort.


</doc>
<doc id="2632056" url="https://nl.wikipedia.org/wiki?curid=2632056" title="Toxascaris leonina">
Toxascaris leonina

Toxascaris leonina is een vrij lange parasitaire spoelworm (Nematoden) die voorkomt in de darmen van een aantal soorten katachtigen, maar ook andere roofdieren. Deze spoelworm migreert niet via bloedsomloop van de eindgastheer maar blijft in de darmen en is nauwelijks besmettelijk voor mensen. Daarmee verschilt hij van de kattenspoelworm ("Toxocara cati") .

Volwassen exemplaren van de spoelworm "Toxascaris leonina" kunnen 6 cm (mannetjes) tot wel 10 cm (vrouwtjes) lang zijn. De vrouwtjes leggen eitjes die geelbruin van kleur en licht ovaal van vorm zijn en 0,075 bij 0,085 mm groot zijn. Deze spoelworm komt voor over de hele wereld en besmet vooral katachtigen zoals kat, lynx, luipaard, jaguar, tijger en leeuw, maar ook hond, vos en wolf. In Nederland en België zijn 7-10% van de zwerf- en kennelhonden besmet, maar bij huishonden ligt dit percentage aanmerkelijk lager (onder de 0,4%). Bij katten zijn infecties zeldzaam.

De eieren worden met ontlasting uitgescheiden en zijn na 3 tot 10 dagen besmettelijk; er ontwikkelt zich een embryo. Deze eieren kunnen tot wel drie jaar lang besmettelijk blijven. Als de besmettelijke eieren worden ingeslikt vormt zich een larve (L2-stadium) die zich vestigt in de darmwand van de gastheer. In de darmwand doorlopen ze nog twee stadia en vandaar vestigen ze zich weer in de holte van de darm, waar ze volwassen worden. Besmette vrouwtjes kunnen niet via de foetus of via moedermelk hun jongen besmetten, omdat deze spoelworm geen besmettelijk stadium kent dat zich via de bloedsomloop verspreidt. Alleen bij zware infecties kunnen larven ook in andere organen zoals de lever en de longen terechtkomen, maar daar vindt dan geen verdere ontwikkeling plaats.

Een tweede cyclus loopt via tussengastheren zoals knaagdieren en andere warmbloedige dieren. Uit besmettelijke eieren ontwikkelt zich in het lichaam van de tussengastheer een zogenaamd L3 stadium dat voor de definitieve gastheer nog besmettelijker is, omdat hieruit, eenmaal in de darmen van de gastheer, sneller een volwassen spoelworm ontstaat.

Eieren en volwassen wormen zijn voor deskundigen gemakkelijk herkenbaar. Voor de bestrijding kunnen dezelfde anti-wormmiddelen worden gebruikt als voor de hondenspoelworm ("Toxocara canis"). Ook voor de preventie gelden dezelfde hygiënische maatregelen.


</doc>
<doc id="2638805" url="https://nl.wikipedia.org/wiki?curid=2638805" title="Forensisch Medisch Genootschap">
Forensisch Medisch Genootschap

Het Forensisch Medisch Genootschap (FMG) is de Nederlandse vereniging voor forensische geneeskunde.

Het "Forensisch Medisch Genootschap" wil de forensisch-medische wetenschappen op alle terreinen bevorderen en met name de kwaliteit van forensisch medisch onderzoek verhogen. Om dat te bereiken verzorgt het genootschap scholing, voor zijn leden, voor andere artsen en voor studenten. Het genootschap bevordert de totstandkoming van richtlijnen.

Het FMG beheert een register van forensisch artsen, samenhangend met de Wet op de lijkbezorging die op 1 januari 2010 is aangepast. Alleen artsen die in een dergelijk register staan ingeschreven, kunnen worden benoemd tot gemeentelijk lijkschouwer.

Het FMG onderhoudt contacten met de koepelorganisaties Koepel Artsen Maatschappij en Gezondheid (KAMG) en Koninklijke Nederlandsche Maatschappij tot bevordering der Geneeskunst (KNMG), met andere medische beroepsorganisaties en ook met ministeries, politie, justitie, en buitenlandse zusterorganisaties.

De vereniging is opgericht in 1980. Een van de oprichters was Barend Cohen.



</doc>
<doc id="2639215" url="https://nl.wikipedia.org/wiki?curid=2639215" title="Alrijne Ziekenhuis Leiden">
Alrijne Ziekenhuis Leiden

Het Diaconessenhuis, sinds 1 januari 2015 onderdeel van het Alrijne Ziekenhuis en ook onder meer aangeduid als Alrijne Ziekenhuis Leiden, is een algemeen ziekenhuis in Leiden, opgericht in 1897 en sinds 1963 gelegen bij de Leidse Hout. Het ziekenhuis heeft ruim 1200 medewerkers, 70 medisch specialisten en 300 bedden. De polikliniek Eerste hulp (EHBO) is geopend tijdens kantooruren.

De "Christelijke Vereniging voor ziekenverpleging 'Het Diaconessenhuis' te Leiden" vestigde haar eerste verpleeginrichting in april 1897 in een herenhuis aan het Plantsoen 101. De officiële opening vond plaats op 2 juni 1897. Al snel werd besloten tot nieuwbouw, waarmee in 1900 werd begonnen. Op 19 november 1901 werd het nieuwgebouwde Diaconessenhuis geopend aan de Witte Singel 27 te Leiden. Er was in eerste instantie plaats voor 40 patiënten, maar het ziekenhuis groeide snel. In 1914 werd de kraamkliniek ondergebracht in de reeds in april 1903 aangekochte belendende villa Buitenzorg. Later werd dit het zustershuis.

Met de sluiting in 1924 van het Hôpital Wallon nam het aantal patiënten extra toe. Mede daarom werd de capaciteit in 1927 vergroot met een aanbouw aan de achterzijde (groter dan het oorspronkelijke gebouw) tot 120 bedden. In 1935 werd er nog een nieuwe afdeling voor de polikliniek en het laboratorium geopend aan de Groenhovenstraat.

Tijdens de Tweede Wereldoorlog vorderde de Duitse bezetter het ziekenhuis. Het Diaconessenhuis werd van 1942 tot augustus 1945 ondergebracht in het Zendingshuis te Oegstgeest. Inmiddels waren er 130 bedden en 60 verpleegsters. In 1947 werd een eenvoudig zusterspaviljoen in de tuin gebouwd, waardoor het aantal bedden met 40 steeg tot 170.

Al sinds 1938 werd de vraag naar uitbouw of een nieuw ziekenhuis besproken met de Rijkscommissie voor uitbreiding. Door de oorlog en de volgende schaarste leidde dat lange tijd tot niets. Pas in december 1956 kreeg men toestemming voor de bouw van een nieuw ziekenhuis. De bouw naar een ontwerp van de architecten Cramer en Kruisheer begon in 1958, waarna het nieuwe ziekenhuis in december 1963 in gebruik werd genomen. De locatie aan de Witte Singel werd volledig gesloopt om plaats te maken voor de nieuwe faculteitsgebouwen en bibliotheek van de Rijksuniversiteit Leiden.

Het "Diaconessenhuis Leiden" en Rijnland Zorggroep zijn op 1 januari 2015 gefuseerd en samen verdergegaan onder de nieuwe naam Alrijne Zorggroep, waar Alrijne Ziekenhuis deel van uit maakt.



</doc>
<doc id="2639326" url="https://nl.wikipedia.org/wiki?curid=2639326" title="Bitertanol">
Bitertanol

Bitertanol is een fungicide dat behoort tot de groep van triazolen. Het technisch product, een wit tot grijs poeder, is een mengsel van vier isomeren, zijnde twee diastereomeerparen. Het gehalte aan de (1"RS",2"RS")- en (1"RS",2"SR")-isomeren is respectievelijk 10-20% en 80-90%.

Bitertanol is de werkzame stof in de producten "Baycor" en "Sibutol" (een mengsel van bitertanol en antrachinon) van Bayer CropScience.

"Baycor SC 500" wordt ingezet op tomaten, komkommers, augurken tegen echte meeldauw; op steenfruit tegen monilia-rot en op sierplanten en -bomen.

"Sibutol" is bedoeld voor de behandeling van zaaizaad van tarwe, gerst en triticale tegen steenbrand; het werkt ook als afweermiddel tegen vogels.

Op 8 december 2011 heeft de Europese Commissie bitertanol opgenomen in de lijst van toegelaten gewasbeschermingsmiddelen.

Volgens deze richtlijn mag bitertanol enkel gebruikt worden als zaadbeschermingsmiddel, en dit enkel in professionele installaties.

De stof was aanvankelijk in 2008 "niet" opgenomen in de lijst nadat Bayer haar steun voor de opname van bitertanol had ingetrokken. Bayer diende echter nadien een nieuwe aanvraag in voor de opname van bitertanol.

De toelating is slechts geldig voor een beperkte duur, tot 30 juni 2015, omwille van de voorgestelde indeling van bitertanol als "voor de voortplanting giftige stof van categorie 1B".




</doc>
<doc id="2639574" url="https://nl.wikipedia.org/wiki?curid=2639574" title="Strongylidae">
Strongylidae

Strongylidae is een familie uit de orde van de Strongylida (rondwormen). Het zijn parasitaire wormen die leven als parasiet in het spijsverteringskanaal van onder andere paarden. De Cyathostominae (kleine bloedwormen) en de grote bloedworm ("Strongylus vulgaris") zijn de meest voorkomende maagdarmwormen die voorkomen bij paarden. 

Familie Strongylidae


</doc>
<doc id="2639582" url="https://nl.wikipedia.org/wiki?curid=2639582" title="Strongylus">
Strongylus

Strongylus is de naam van een geslacht uit de familie van de Strongylidae uit de orde Strongylida van de (rondwormen). Het zijn parasitaire wormen die leven als parasiet in het spijsverteringskanaal en de aderen van paarden. "Strongylus vulgaris" is de meest voorkomende parasiet.



</doc>
<doc id="2643106" url="https://nl.wikipedia.org/wiki?curid=2643106" title="Grote bloedworm">
Grote bloedworm

De grote bloedworm ("Strongylus vulgaris") is de naam van een parasitaire maagdarmworm uit de familie van de Strongylidae uit de orde Strongylida van de Nematoda. Het zijn rondwormen die leven als parasiet in het spijsverteringskanaal en de slagaderen van paarden. Deze bloedworm behoort tot de zogenaamde grote strongyliden waartoe ook rondwormen met een vergelijkbare leefwijze behoren zoals "Strongylus edentatus", "S. equinus" en soorten uit de geslachten "Triodontophorus" en "Craterostomum".

De besmetting van gezonde paarden met deze worm begint als paarden grazen in een weiland waarin besmette paarden hebben gelopen en hun ontlasting hebben achtergelaten. Hierin zitten volwassen wormen en eitjes die door de mest tegen uitdroging worden beschermd. Deze eitjes worden na één tot twee weken besmettelijke larven in het stadium L3. Deze larven in het milieu kunnen het twee jaar uithouden. Bij het grazen komen deze larven in de dikke darm van het paard en dringen door de darmwand en verplaatsen zich langs de wanden van de slagaders, tegen de stroom in, van de dikke darm naar de grote lichaamsslagader. In de bloedbaan doorlopen de larven een volgend stadium. Daarna dringen ze weer via de darmwand de darmen binnen en worden daar binnen zes tot acht weken volwassen.

De larven in de bloedbaan kunnen leiden tot ontstekingen in de darmslagader waardoor bloedpropjes ontstaan die elders in de slagaders die naar de darmen lopen verstoppingen (infarcten) veroorzaken. Stukken darmwand kunnen daardoor afsterven en in het ergste geval leiden tot een koliek die fataal wordt voor het paard.

Door het gebruik van goede ontwormingsmiddelen is de grote bloedworm de laatste decennia afgenomen. Op veel paardenbedrijven komen grote strongyliden niet meer voor.

Het woord bloedworm wordt ook wel gebruikt voor de larven van dansmuggen (geslacht "Chironomus") die gebruikt worden als aas en voedsel voor aquariumvissen. 


</doc>
<doc id="2643590" url="https://nl.wikipedia.org/wiki?curid=2643590" title="Cyathostominae">
Cyathostominae

Cyathostominae ook wel kleine bloedwormen is de naam van een onderfamilie uit de orde van de Strongylida (rondwormen). Het is een verzamelnaam voor een groep van parasitaire wormen die leven in de darmen van paarden. Zij behoren tot de meest voorkomende maagdarmwormen bij paarden.

De onderfamilie van de kleine strongyliden of Cyathostominae bestaat uit minstens 50 soorten waarvan er 10 tot 12 veel voorkomen. De levenscyclus begint met besmette eieren die vrijkomen uit de ontlasting van paarden. Deze eitje zijn niet te onderscheiden van die van de grote bloedworm. Besmettelijke larven kunnen een half jaar in het weilandmilieu overleven, afhankelijk van temperatuur en vochtigheid. Bij het grazen worden de larven opgenomen in de darmen. De hele ontwikkeling van larf naar volwassen worm vindt plaats binnen de darmwand en de holte van de darm. Er is dus geen migratie via de darmslagaders zoals bij de grote bloedworm. Er vindt wel migratie binnen de darmen plaats.

Paarden die in besmette weides hebben gelopen moeten in november-december preventief worden behandeld met het anthelminthicum moxidectine; andere wormmiddelen werken niet tegen in de darmwand ingekapselde stadia van de larven.
Familie Strongylidae


</doc>
<doc id="2643641" url="https://nl.wikipedia.org/wiki?curid=2643641" title="Taenia asiatica">
Taenia asiatica

Taenia asiatica (Aziatische lintworm) is één van de drie soorten lintwormen die voorkomen bij de mens en het varken. Deze lintworm werd in de jaren 1980 op Taiwan ontdekt en later ook in andere landen in Oost-Azië. Deze lintworm lijkt heel sterk op de runderlintworm ("Taenia saginata"). De mens is de definitieve gastheer van deze lintworm. De soort wordt soms beschouwd als een ondersoort van de runderlintworm, "Taenia saginata asiatica".


</doc>
<doc id="2646445" url="https://nl.wikipedia.org/wiki?curid=2646445" title="Thio-indigo">
Thio-indigo

Thio-indigo is een heterocyclische verbinding met als brutoformule CHOS. De stof komt voor als een rode vaste stof, die goed oplosbaar is in polaire organische oplosmiddelen. Formeel gezien is het een zwavelderivaat van indigo, een paarsblauwe kleurstof. 

Thio-indigo wordt ingezet als kleurstof voor polyesters. 

Thio-indigo wordt bereid door de zwavel-alkylering van thiosalicylzuur met chloorazijnzuur. De ontstane thio-ether cycliseert vervolgens tot 2-hydroxythionafteen, dat ten slotte dimeriseert tot thio-indigo.



</doc>
<doc id="2647400" url="https://nl.wikipedia.org/wiki?curid=2647400" title="Fasciolidae">
Fasciolidae

Fasciolidae zijn een familie uit de orde van de Plagiorchiida van de platwormen (Platyhelminthes). Het is een groep van parasitaire platwormen met een ingewikkelde levenscyclus. Volwassen platwormen leven in de lever van hun gastheer (een zoogdier) en migreren door het bloed zodat eitjes via de urine of de darmen vrij komen. Via een tussengastheer (zoetwaterslak) verspreiden ze honderdduizenden vrij levende larven die zich via de huid weer een weg banen in het lichaam van de gastheer.

Zoals met alle platwormen is er geen consensus over de indeling. Hier is gebruikgemaakt van de taxonomybrowser 



</doc>
<doc id="2647934" url="https://nl.wikipedia.org/wiki?curid=2647934" title="Alataspora adelia">
Alataspora adelia

Alataspora adelia is een microscopische parasiet uit de familie Alatasporidae. "Alataspora adelia" werd in 2003 beschreven door Aseeva. 


</doc>
<doc id="2647936" url="https://nl.wikipedia.org/wiki?curid=2647936" title="Alataspora africana">
Alataspora africana

Alataspora africana is een microscopische parasiet uit de familie Alatasporidae. "Alataspora africana" werd in 1979 beschreven door Shulman, Kovaljova & Dubina. 


</doc>
<doc id="2647937" url="https://nl.wikipedia.org/wiki?curid=2647937" title="Alataspora caproi">
Alataspora caproi

Alataspora caproi is een microscopische parasiet uit de familie Alatasporidae. "Alataspora caproi" werd in 1984 beschreven door Gaevskaya & Kovaljova. 


</doc>
<doc id="2647938" url="https://nl.wikipedia.org/wiki?curid=2647938" title="Alataspora contrariocapsularia">
Alataspora contrariocapsularia

Alataspora contrariocapsularia is een microscopische parasiet uit de familie Alatasporidae. "Alataspora contrariocapsularia" werd in 1979 beschreven door Shulman, Kovaljova & Dubina. 


</doc>
<doc id="2647939" url="https://nl.wikipedia.org/wiki?curid=2647939" title="Alataspora lepidum">
Alataspora lepidum

Alataspora lepidum is een microscopische parasiet uit de familie Alatasporidae. "Alataspora lepidum" werd in 1979 beschreven door Gaevskaya & Kovaljova. 


</doc>
<doc id="2647940" url="https://nl.wikipedia.org/wiki?curid=2647940" title="Alataspora longialata">
Alataspora longialata

Alataspora longialata is een microscopische parasiet uit de familie Alatasporidae. "Alataspora longialata" werd in 2003 beschreven door Aseeva. 


</doc>
<doc id="2647941" url="https://nl.wikipedia.org/wiki?curid=2647941" title="Alataspora merluccii">
Alataspora merluccii

Alataspora merluccii is een microscopische parasiet uit de familie Alatasporidae. "Alataspora merluccii" werd in 1995 beschreven door Kalavati, Longshaw & Mackenzie. 


</doc>
<doc id="2647942" url="https://nl.wikipedia.org/wiki?curid=2647942" title="Alataspora samaroidea">
Alataspora samaroidea

Alataspora samaroidea is een microscopische parasiet uit de familie Alatasporidae. "Alataspora samaroidea" werd in 1979 beschreven door Shulman, Kovaljova & Dubina. 


</doc>
<doc id="2647943" url="https://nl.wikipedia.org/wiki?curid=2647943" title="Alataspora serenum">
Alataspora serenum

Alataspora serenum is een microscopische parasiet uit de familie Alatasporidae. "Alataspora serenum" werd in 1979 beschreven door Gaevskaya & Kovaljova. 


</doc>
<doc id="2647944" url="https://nl.wikipedia.org/wiki?curid=2647944" title="Alataspora solomoni">
Alataspora solomoni

Alataspora solomoni is een microscopische parasiet uit de familie Alatasporidae. "Alataspora solomoni" werd in 1988 beschreven door Yurakhno. 


</doc>
<doc id="2647945" url="https://nl.wikipedia.org/wiki?curid=2647945" title="Alataspora tetricum">
Alataspora tetricum

Alataspora tetricum is een microscopische parasiet uit de familie Alatasporidae. "Alataspora tetricum" werd in 1979 beschreven door Gaevskaya & Kovaljova. 


</doc>
<doc id="2647946" url="https://nl.wikipedia.org/wiki?curid=2647946" title="Pseudoalataspora beryxi">
Pseudoalataspora beryxi

Pseudoalataspora beryxi is een microscopische parasiet uit de familie Alatasporidae. "Pseudoalataspora beryxi" werd in 1988 beschreven door Kovaljova & Gaevskaya. 


</doc>
<doc id="2647947" url="https://nl.wikipedia.org/wiki?curid=2647947" title="Pseudoalataspora meridionalis">
Pseudoalataspora meridionalis

Pseudoalataspora meridionalis is een microscopische parasiet uit de familie Alatasporidae. "Pseudoalataspora meridionalis" werd in 2002 beschreven door Kovaljova, Rodjuk & Grudney. 


</doc>
<doc id="2647948" url="https://nl.wikipedia.org/wiki?curid=2647948" title="Pseudoalataspora originalis">
Pseudoalataspora originalis

Pseudoalataspora originalis is een microscopische parasiet uit de familie Alatasporidae. "Pseudoalataspora originalis" werd in 2003 beschreven door Aseeva. 


</doc>
<doc id="2647949" url="https://nl.wikipedia.org/wiki?curid=2647949" title="Pseudoalataspora pontica">
Pseudoalataspora pontica

Pseudoalataspora pontica is een microscopische parasiet uit de familie Alatasporidae. "Pseudoalataspora pontica" werd in 1989 beschreven door Kovaljova, Donetz & Kolesnikova. 


</doc>
<doc id="2647950" url="https://nl.wikipedia.org/wiki?curid=2647950" title="Pseudoalataspora scombri">
Pseudoalataspora scombri

Pseudoalataspora scombri is een microscopische parasiet uit de familie Alatasporidae. "Pseudoalataspora scombri" werd in 1983 beschreven door Kovaljova & Gaevskaya. 


</doc>
<doc id="2647951" url="https://nl.wikipedia.org/wiki?curid=2647951" title="Pseudoalataspora sebastei">
Pseudoalataspora sebastei

Pseudoalataspora sebastei is een microscopische parasiet uit de familie Alatasporidae. "Pseudoalataspora sebastei" werd in 1998 beschreven door Bakay & Grudnev. 


</doc>
<doc id="2647953" url="https://nl.wikipedia.org/wiki?curid=2647953" title="Pseudoalataspora squamifrons">
Pseudoalataspora squamifrons

Pseudoalataspora squamifrons is een microscopische parasiet uit de familie Alatasporidae. "Pseudoalataspora squamifrons" werd in 2002 beschreven door Kovaljova, Rodjuk & Grudney. 


</doc>
<doc id="2647954" url="https://nl.wikipedia.org/wiki?curid=2647954" title="Pseudoalataspora umbraculiformis">
Pseudoalataspora umbraculiformis

Pseudoalataspora umbraculiformis is een microscopische parasiet uit de familie Alatasporidae. "Pseudoalataspora umbraculiformis" werd in 1984 beschreven door Gaevskaya & Kovaljova. 


</doc>
<doc id="2647955" url="https://nl.wikipedia.org/wiki?curid=2647955" title="Renispora simae">
Renispora simae

Renispora simae is een microscopische parasiet uit de familie Alatasporidae. "Renispora simae" werd in 1996 beschreven door Kalavati, Longshaw & MacKenzie. 


</doc>
<doc id="2647956" url="https://nl.wikipedia.org/wiki?curid=2647956" title="Auerbachia anomala">
Auerbachia anomala

Auerbachia anomala is een microscopische parasiet uit de familie Auerbachiidae. "Auerbachia anomala" werd in 1968 beschreven door Meglitsch. 


</doc>
<doc id="2647957" url="https://nl.wikipedia.org/wiki?curid=2647957" title="Auerbachia monstrosa">
Auerbachia monstrosa

Auerbachia monstrosa is een microscopische parasiet uit de familie Auerbachiidae. "Auerbachia monstrosa" werd in 1968 beschreven door Meglitsch. 


</doc>
<doc id="2647958" url="https://nl.wikipedia.org/wiki?curid=2647958" title="Auerbachia pulchra">
Auerbachia pulchra

Auerbachia pulchra is een microscopische parasiet uit de familie Auerbachiidae. "Auerbachia pulchra" werd in 1975 beschreven door Lom, Noble & Laird. 


</doc>
<doc id="2647959" url="https://nl.wikipedia.org/wiki?curid=2647959" title="Globospora sphaerica">
Globospora sphaerica

Globospora sphaerica is een microscopische parasiet uit de familie Auerbachiidae. "Globospora sphaerica" werd in 1973 beschreven door Evdokimova. 


</doc>
<doc id="2647960" url="https://nl.wikipedia.org/wiki?curid=2647960" title="Ceratomyxa abbreviata">
Ceratomyxa abbreviata

Ceratomyxa abbreviata is een microscopische parasiet uit de familie Ceratomyxidae. "Ceratomyxa abbreviata" werd in 1917 beschreven door Davis. 


</doc>
<doc id="2647961" url="https://nl.wikipedia.org/wiki?curid=2647961" title="Ceratomyxa acanthopagri">
Ceratomyxa acanthopagri

Ceratomyxa acanthopagri is een microscopische parasiet uit de familie Ceratomyxidae. "Ceratomyxa acanthopagri" werd in 2003 beschreven door Zhao & Song. 


</doc>
<doc id="2647962" url="https://nl.wikipedia.org/wiki?curid=2647962" title="Ceratomyxa acanthuri">
Ceratomyxa acanthuri

Ceratomyxa acanthuri is een microscopische parasiet uit de familie Ceratomyxidae. "Ceratomyxa acanthuri" werd in 1996 beschreven door Kpatcha, Diebakate, Faye & Toguebaye. 


</doc>
<doc id="2647963" url="https://nl.wikipedia.org/wiki?curid=2647963" title="Ceratomyxa adeli">
Ceratomyxa adeli

Ceratomyxa adeli is een microscopische parasiet uit de familie Ceratomyxidae. "Ceratomyxa adeli" werd in 1998 beschreven door Bakay & Grudnev. 


</doc>
<doc id="2647964" url="https://nl.wikipedia.org/wiki?curid=2647964" title="Ceratomyxa aggregata">
Ceratomyxa aggregata

Ceratomyxa aggregata is een microscopische parasiet uit de familie Ceratomyxidae. "Ceratomyxa aggregata" werd in 1917 beschreven door Davis. 


</doc>
<doc id="2647965" url="https://nl.wikipedia.org/wiki?curid=2647965" title="Ceratomyxa agilis">
Ceratomyxa agilis

Ceratomyxa agilis is een microscopische parasiet uit de familie Ceratomyxidae. "Ceratomyxa agilis" werd in 1892 beschreven door Thélohan. 


</doc>
<doc id="2647966" url="https://nl.wikipedia.org/wiki?curid=2647966" title="Ceratomyxa allantoidea">
Ceratomyxa allantoidea

Ceratomyxa allantoidea is een microscopische parasiet uit de familie Ceratomyxidae. "Ceratomyxa allantoidea" werd in 1984 beschreven door Gaevskaya & Kovaljova. 


</doc>
<doc id="2647967" url="https://nl.wikipedia.org/wiki?curid=2647967" title="Ceratomyxa amatea">
Ceratomyxa amatea

Ceratomyxa amatea is een microscopische parasiet uit de familie Ceratomyxidae. "Ceratomyxa amatea" werd in 2001 beschreven door Aseeva. 


</doc>
<doc id="2647968" url="https://nl.wikipedia.org/wiki?curid=2647968" title="Ceratomyxa ammodytis">
Ceratomyxa ammodytis

Ceratomyxa ammodytis is een microscopische parasiet uit de familie Ceratomyxidae. "Ceratomyxa ammodytis" werd in 2003 beschreven door Zhao & Song. 


</doc>
<doc id="2647969" url="https://nl.wikipedia.org/wiki?curid=2647969" title="Ceratomyxa ampla">
Ceratomyxa ampla

Ceratomyxa ampla is een microscopische parasiet uit de familie Ceratomyxidae. "Ceratomyxa ampla" werd in 2002 beschreven door Kovaljova, Rodjuk & Grudnev. 


</doc>
<doc id="2647970" url="https://nl.wikipedia.org/wiki?curid=2647970" title="Ceratomyxa anguillae">
Ceratomyxa anguillae

Ceratomyxa anguillae is een microscopische parasiet uit de familie Ceratomyxidae. "Ceratomyxa anguillae" werd in 1957 beschreven door Tuzet & Ormieres. 


</doc>
<doc id="2647972" url="https://nl.wikipedia.org/wiki?curid=2647972" title="Ceratomyxa angusta">
Ceratomyxa angusta

Ceratomyxa angusta is een microscopische parasiet uit de familie Ceratomyxidae. "Ceratomyxa angusta" werd in 1960 beschreven door Meglitsch. 


</doc>
<doc id="2647973" url="https://nl.wikipedia.org/wiki?curid=2647973" title="Ceratomyxa annulata">
Ceratomyxa annulata

Ceratomyxa annulata is een microscopische parasiet uit de familie Ceratomyxidae. "Ceratomyxa annulata" werd in 1960 beschreven door Meglitsch. 


</doc>
<doc id="2647974" url="https://nl.wikipedia.org/wiki?curid=2647974" title="Ceratomyxa antarctica">
Ceratomyxa antarctica

Ceratomyxa antarctica is een microscopische parasiet uit de familie Ceratomyxidae. "Ceratomyxa antarctica" werd in 2002 beschreven door Kovaljova, Rodjuk & Grudney. 


</doc>
<doc id="2647975" url="https://nl.wikipedia.org/wiki?curid=2647975" title="Ceratomyxa apogoni">
Ceratomyxa apogoni

Ceratomyxa apogoni is een microscopische parasiet uit de familie Ceratomyxidae. "Ceratomyxa apogoni" werd in 1990 beschreven door Narasimhamurti, Kalavati, Anuradha & Padma Dorothy. 


</doc>
<doc id="2647976" url="https://nl.wikipedia.org/wiki?curid=2647976" title="Ceratomyxa appendiculata">
Ceratomyxa appendiculata

Ceratomyxa appendiculata is een microscopische parasiet uit de familie Ceratomyxidae. "Ceratomyxa appendiculata" werd in 1892 beschreven door Thélohan. 


</doc>
<doc id="2647977" url="https://nl.wikipedia.org/wiki?curid=2647977" title="Ceratomyxa arcuata">
Ceratomyxa arcuata

Ceratomyxa arcuata is een microscopische parasiet uit de familie Ceratomyxidae. "Ceratomyxa arcuata" werd in 1892 beschreven door Thélohan. 


</doc>
<doc id="2647978" url="https://nl.wikipedia.org/wiki?curid=2647978" title="Ceratomyxa artedielli">
Ceratomyxa artedielli

Ceratomyxa artedielli is een microscopische parasiet uit de familie Ceratomyxidae. "Ceratomyxa artedielli" werd in 1955 beschreven door Polyanskii. 


</doc>
<doc id="2647979" url="https://nl.wikipedia.org/wiki?curid=2647979" title="Ceratomyxa auerbachi">
Ceratomyxa auerbachi

Ceratomyxa auerbachi is een microscopische parasiet uit de familie Ceratomyxidae. "Ceratomyxa auerbachi" werd in 1962 beschreven door Kabata. 


</doc>
<doc id="2647980" url="https://nl.wikipedia.org/wiki?curid=2647980" title="Ceratomyxa beloneae">
Ceratomyxa beloneae

Ceratomyxa beloneae is een microscopische parasiet uit de familie Ceratomyxidae. "Ceratomyxa beloneae" werd in 1989 beschreven door Lubat, Radujkovic, Marques & Bouix. 


</doc>
<doc id="2647981" url="https://nl.wikipedia.org/wiki?curid=2647981" title="Ceratomyxa beveridgei">
Ceratomyxa beveridgei

Ceratomyxa beveridgei is een microscopische parasiet uit de familie Ceratomyxidae. "Ceratomyxa beveridgei" werd in 1989 beschreven door Moser, Kent & Dennis. 


</doc>
<doc id="2647982" url="https://nl.wikipedia.org/wiki?curid=2647982" title="Ceratomyxa castigata">
Ceratomyxa castigata

Ceratomyxa castigata is een microscopische parasiet uit de familie Ceratomyxidae. "Ceratomyxa castigata" werd in 1960 beschreven door Meglitsch. 


</doc>
<doc id="2647983" url="https://nl.wikipedia.org/wiki?curid=2647983" title="Ceratomyxa castigatoides">
Ceratomyxa castigatoides

Ceratomyxa castigatoides is een microscopische parasiet uit de familie Ceratomyxidae. "Ceratomyxa castigatoides" werd in 1960 beschreven door Meglitsch. 


</doc>
<doc id="2647984" url="https://nl.wikipedia.org/wiki?curid=2647984" title="Ceratomyxa centriscopsi">
Ceratomyxa centriscopsi

Ceratomyxa centriscopsi is een microscopische parasiet uit de familie Ceratomyxidae. "Ceratomyxa centriscopsi" werd in 2010 beschreven door Gunter & Adlard. 


</doc>
<doc id="2647985" url="https://nl.wikipedia.org/wiki?curid=2647985" title="Ceratomyxa chromis">
Ceratomyxa chromis

Ceratomyxa chromis is een microscopische parasiet uit de familie Ceratomyxidae. "Ceratomyxa chromis" werd in 1989 beschreven door Lubat, Radujkovic, Marques & Bouix. 


</doc>
<doc id="2647986" url="https://nl.wikipedia.org/wiki?curid=2647986" title="Ceratomyxa coelorhyncha">
Ceratomyxa coelorhyncha

Ceratomyxa coelorhyncha is een microscopische parasiet uit de familie Ceratomyxidae. "Ceratomyxa coelorhyncha" werd in 1973 beschreven door Yoshino & Noble. 


</doc>
<doc id="2647987" url="https://nl.wikipedia.org/wiki?curid=2647987" title="Ceratomyxa constricta">
Ceratomyxa constricta

Ceratomyxa constricta is een microscopische parasiet uit de familie Ceratomyxidae. "Ceratomyxa constricta" werd in 1923 beschreven door Fujita. 


</doc>
<doc id="2647988" url="https://nl.wikipedia.org/wiki?curid=2647988" title="Ceratomyxa coris">
Ceratomyxa coris

Ceratomyxa coris is een microscopische parasiet uit de familie Ceratomyxidae. "Ceratomyxa coris" werd in 1916 beschreven door Georgévitch. 


</doc>
<doc id="2647989" url="https://nl.wikipedia.org/wiki?curid=2647989" title="Ceratomyxa declivis">
Ceratomyxa declivis

Ceratomyxa declivis is een microscopische parasiet uit de familie Ceratomyxidae. "Ceratomyxa declivis" werd in 1960 beschreven door Meglitsch. 


</doc>
<doc id="2647990" url="https://nl.wikipedia.org/wiki?curid=2647990" title="Ceratomyxa diplodae">
Ceratomyxa diplodae

Ceratomyxa diplodae is een microscopische parasiet uit de familie Ceratomyxidae. "Ceratomyxa diplodae" werd in 1989 beschreven door Lubat, Radujkovic, Marques & Bouix. 


</doc>
<doc id="2647991" url="https://nl.wikipedia.org/wiki?curid=2647991" title="Ceratomyxa drepanopsettae">
Ceratomyxa drepanopsettae

Ceratomyxa drepanopsettae is een microscopische parasiet uit de familie Ceratomyxidae. "Ceratomyxa drepanopsettae" werd in 1908 beschreven door Averintzev. 


</doc>
<doc id="2647992" url="https://nl.wikipedia.org/wiki?curid=2647992" title="Ceratomyxa dubia">
Ceratomyxa dubia

Ceratomyxa dubia is een microscopische parasiet uit de familie Ceratomyxidae. "Ceratomyxa dubia" werd in 1921 beschreven door Dunkerley. 


</doc>
<doc id="2647993" url="https://nl.wikipedia.org/wiki?curid=2647993" title="Ceratomyxa elegans">
Ceratomyxa elegans

Ceratomyxa elegans is een microscopische parasiet uit de familie Ceratomyxidae. "Ceratomyxa elegans" werd in 1929 beschreven door Jameson. 


</doc>
<doc id="2647994" url="https://nl.wikipedia.org/wiki?curid=2647994" title="Ceratomyxa ellipsoidea">
Ceratomyxa ellipsoidea

Ceratomyxa ellipsoidea is een microscopische parasiet uit de familie Ceratomyxidae. "Ceratomyxa ellipsoidea" werd in 2002 beschreven door Kovaljova, Rodjuk & Grudney. 


</doc>
<doc id="2647995" url="https://nl.wikipedia.org/wiki?curid=2647995" title="Ceratomyxa elongata">
Ceratomyxa elongata

Ceratomyxa elongata is een microscopische parasiet uit de familie Ceratomyxidae. "Ceratomyxa elongata" werd in 1895 beschreven door Thélohan. 


</doc>
<doc id="2647996" url="https://nl.wikipedia.org/wiki?curid=2647996" title="Ceratomyxa etrumuci">
Ceratomyxa etrumuci

Ceratomyxa etrumuci is een microscopische parasiet uit de familie Ceratomyxidae. "Ceratomyxa etrumuci" werd in 1948 beschreven door Dogiel. 


</doc>
<doc id="2647997" url="https://nl.wikipedia.org/wiki?curid=2647997" title="Ceratomyxa faba">
Ceratomyxa faba

Ceratomyxa faba is een microscopische parasiet uit de familie Ceratomyxidae. "Ceratomyxa faba" werd in 1960 beschreven door Meglitsch. 


</doc>
<doc id="2647998" url="https://nl.wikipedia.org/wiki?curid=2647998" title="Ceratomyxa fisheri">
Ceratomyxa fisheri

Ceratomyxa fisheri is een microscopische parasiet uit de familie Ceratomyxidae. "Ceratomyxa fisheri" werd in 1929 beschreven door Jameson. 


</doc>
<doc id="2647999" url="https://nl.wikipedia.org/wiki?curid=2647999" title="Ceratomyxa flexa">
Ceratomyxa flexa

Ceratomyxa flexa is een microscopische parasiet uit de familie Ceratomyxidae. "Ceratomyxa flexa" werd in 1960 beschreven door Meglitsch. 


</doc>
<doc id="2648000" url="https://nl.wikipedia.org/wiki?curid=2648000" title="Ceratomyxa fujitai">
Ceratomyxa fujitai

Ceratomyxa fujitai is een microscopische parasiet uit de familie Ceratomyxidae. "Ceratomyxa fujitai" werd in 2010 beschreven door Gunter & Adlard. 


</doc>
<doc id="2648001" url="https://nl.wikipedia.org/wiki?curid=2648001" title="Ceratomyxa galeata">
Ceratomyxa galeata

Ceratomyxa galeata is een microscopische parasiet uit de familie Ceratomyxidae. "Ceratomyxa galeata" werd in 1929 beschreven door Jameson. 


</doc>
<doc id="2648002" url="https://nl.wikipedia.org/wiki?curid=2648002" title="Ceratomyxa gemmaphora">
Ceratomyxa gemmaphora

Ceratomyxa gemmaphora is een microscopische parasiet uit de familie Ceratomyxidae. "Ceratomyxa gemmaphora" werd in 1960 beschreven door Meglitsch. 


</doc>
<doc id="2648003" url="https://nl.wikipedia.org/wiki?curid=2648003" title="Ceratomyxa ghaffari">
Ceratomyxa ghaffari

Ceratomyxa ghaffari is een microscopische parasiet uit de familie Ceratomyxidae. "Ceratomyxa ghaffari" werd in 2006 beschreven door Ali, Abdel-Baki & Sakran. 


</doc>
<doc id="2648004" url="https://nl.wikipedia.org/wiki?curid=2648004" title="Ceratomyxa gibba">
Ceratomyxa gibba

Ceratomyxa gibba is een microscopische parasiet uit de familie Ceratomyxidae. "Ceratomyxa gibba" werd in 1960 beschreven door Meglitsch. 


</doc>
<doc id="2648005" url="https://nl.wikipedia.org/wiki?curid=2648005" title="Ceratomyxa globulifera">
Ceratomyxa globulifera

Ceratomyxa globulifera is een microscopische parasiet uit de familie Ceratomyxidae. "Ceratomyxa globulifera" werd in 1895 beschreven door Thélohan. 


</doc>
<doc id="2648006" url="https://nl.wikipedia.org/wiki?curid=2648006" title="Ceratomyxa hama">
Ceratomyxa hama

Ceratomyxa hama is een microscopische parasiet uit de familie Ceratomyxidae. "Ceratomyxa hama" werd in 1960 beschreven door Meglitsch. 


</doc>
<doc id="2648007" url="https://nl.wikipedia.org/wiki?curid=2648007" title="Ceratomyxa hepseti">
Ceratomyxa hepseti

Ceratomyxa hepseti is een microscopische parasiet uit de familie Ceratomyxidae. "Ceratomyxa hepseti" werd in 1895 beschreven door Thélohan. 


</doc>
<doc id="2648008" url="https://nl.wikipedia.org/wiki?curid=2648008" title="Ceratomyxa herouardi">
Ceratomyxa herouardi

Ceratomyxa herouardi is een microscopische parasiet uit de familie Ceratomyxidae. "Ceratomyxa herouardi" werd in 1916 beschreven door Georgévitch. 


</doc>
<doc id="2648009" url="https://nl.wikipedia.org/wiki?curid=2648009" title="Ceratomyxa hokarari">
Ceratomyxa hokarari

Ceratomyxa hokarari is een microscopische parasiet uit de familie Ceratomyxidae. "Ceratomyxa hokarari" werd in 1960 beschreven door Meglitsch. 


</doc>
<doc id="2648010" url="https://nl.wikipedia.org/wiki?curid=2648010" title="Ceratomyxa hopkinsi">
Ceratomyxa hopkinsi

Ceratomyxa hopkinsi is een microscopische parasiet uit de familie Ceratomyxidae. "Ceratomyxa hopkinsi" werd in 1929 beschreven door Jameson. 


</doc>
<doc id="2648011" url="https://nl.wikipedia.org/wiki?curid=2648011" title="Ceratomyxa huanghaiensis">
Ceratomyxa huanghaiensis

Ceratomyxa huanghaiensis is een microscopische parasiet uit de familie Ceratomyxidae. "Ceratomyxa huanghaiensis" werd in 2003 beschreven door Zhao & Song. 


</doc>
<doc id="2648012" url="https://nl.wikipedia.org/wiki?curid=2648012" title="Ceratomyxa inaequalis">
Ceratomyxa inaequalis

Ceratomyxa inaequalis is een microscopische parasiet uit de familie Ceratomyxidae. "Ceratomyxa inaequalis" werd in 1898 beschreven door Doflein. 


</doc>
<doc id="2648013" url="https://nl.wikipedia.org/wiki?curid=2648013" title="Ceratomyxa inconstans">
Ceratomyxa inconstans

Ceratomyxa inconstans is een microscopische parasiet uit de familie Ceratomyxidae. "Ceratomyxa inconstans" werd in 1929 beschreven door Jameson. 


</doc>
<doc id="2648014" url="https://nl.wikipedia.org/wiki?curid=2648014" title="Ceratomyxa informis">
Ceratomyxa informis

Ceratomyxa informis is een microscopische parasiet uit de familie Ceratomyxidae. "Ceratomyxa informis" werd in 1910 beschreven door Auerbach. 


</doc>
<doc id="2648015" url="https://nl.wikipedia.org/wiki?curid=2648015" title="Ceratomyxa insolita">
Ceratomyxa insolita

Ceratomyxa insolita is een microscopische parasiet uit de familie Ceratomyxidae. "Ceratomyxa insolita" werd in 1960 beschreven door Meglitsch. 


</doc>
<doc id="2648016" url="https://nl.wikipedia.org/wiki?curid=2648016" title="Ceratomyxa intexua">
Ceratomyxa intexua

Ceratomyxa intexua is een microscopische parasiet uit de familie Ceratomyxidae. "Ceratomyxa intexua" werd in 1960 beschreven door Meglitsch. 


</doc>
<doc id="2648017" url="https://nl.wikipedia.org/wiki?curid=2648017" title="Ceratomyxa inversa">
Ceratomyxa inversa

Ceratomyxa inversa is een microscopische parasiet uit de familie Ceratomyxidae. "Ceratomyxa inversa" werd in 1960 beschreven door Meglitsch. 


</doc>
<doc id="2648018" url="https://nl.wikipedia.org/wiki?curid=2648018" title="Ceratomyxa kovaljovae">
Ceratomyxa kovaljovae

Ceratomyxa kovaljovae is een microscopische parasiet uit de familie Ceratomyxidae. "Ceratomyxa kovaljovae" werd in 1998 beschreven door Bakay & Grudnev. 


</doc>
<doc id="2648019" url="https://nl.wikipedia.org/wiki?curid=2648019" title="Ceratomyxa labracis">
Ceratomyxa labracis

Ceratomyxa labracis is een microscopische parasiet uit de familie Ceratomyxidae. "Ceratomyxa labracis" werd in 1993 beschreven door Sitjá-Bobadilla & Alvarez-Pellitero. 


</doc>
<doc id="2648020" url="https://nl.wikipedia.org/wiki?curid=2648020" title="Ceratomyxa lata">
Ceratomyxa lata

Ceratomyxa lata is een microscopische parasiet uit de familie Ceratomyxidae. "Ceratomyxa lata" werd in 1921 beschreven door Dunkerley. 


</doc>
<doc id="2648021" url="https://nl.wikipedia.org/wiki?curid=2648021" title="Ceratomyxa lateolabracis">
Ceratomyxa lateolabracis

Ceratomyxa lateolabracis is een microscopische parasiet uit de familie Ceratomyxidae. "Ceratomyxa lateolabracis" werd in 2003 beschreven door Zhao & Song. 


</doc>
<doc id="2648022" url="https://nl.wikipedia.org/wiki?curid=2648022" title="Ceratomyxa latesi">
Ceratomyxa latesi

Ceratomyxa latesi is een microscopische parasiet uit de familie Ceratomyxidae. "Ceratomyxa latesi" werd in 1943 beschreven door Chakravarty. 


</doc>
<doc id="2648023" url="https://nl.wikipedia.org/wiki?curid=2648023" title="Ceratomyxa laxa">
Ceratomyxa laxa

Ceratomyxa laxa is een microscopische parasiet uit de familie Ceratomyxidae. "Ceratomyxa laxa" werd in 1960 beschreven door Meglitsch. 


</doc>
<doc id="2648024" url="https://nl.wikipedia.org/wiki?curid=2648024" title="Ceratomyxa lepidopusi">
Ceratomyxa lepidopusi

Ceratomyxa lepidopusi is een microscopische parasiet uit de familie Ceratomyxidae. "Ceratomyxa lepidopusi" werd in 2010 beschreven door Gunter & Adlard. 


</doc>
<doc id="2648025" url="https://nl.wikipedia.org/wiki?curid=2648025" title="Ceratomyxa limandae">
Ceratomyxa limandae

Ceratomyxa limandae is een microscopische parasiet uit de familie Ceratomyxidae. "Ceratomyxa limandae" werd in 1923 beschreven door Fujita. 


</doc>
<doc id="2648026" url="https://nl.wikipedia.org/wiki?curid=2648026" title="Ceratomyxa linospora">
Ceratomyxa linospora

Ceratomyxa linospora is een microscopische parasiet uit de familie Ceratomyxidae. "Ceratomyxa linospora" werd in 1898 beschreven door Doflein. 


</doc>
<doc id="2648027" url="https://nl.wikipedia.org/wiki?curid=2648027" title="Ceratomyxa longipes">
Ceratomyxa longipes

Ceratomyxa longipes is een microscopische parasiet uit de familie Ceratomyxidae. "Ceratomyxa longipes" werd in 1910 beschreven door Auerbach. 


</doc>
<doc id="2648028" url="https://nl.wikipedia.org/wiki?curid=2648028" title="Ceratomyxa longispina">
Ceratomyxa longispina

Ceratomyxa longispina is een microscopische parasiet uit de familie Ceratomyxidae. "Ceratomyxa longispina" werd in 1932 beschreven door Petruschewsky. 


</doc>
<doc id="2648029" url="https://nl.wikipedia.org/wiki?curid=2648029" title="Ceratomyxa lovei">
Ceratomyxa lovei

Ceratomyxa lovei is een microscopische parasiet uit de familie Ceratomyxidae. "Ceratomyxa lovei" werd in 2010 beschreven door Gunter & Adlard. 


</doc>
<doc id="2648030" url="https://nl.wikipedia.org/wiki?curid=2648030" title="Ceratomyxa lubati">
Ceratomyxa lubati

Ceratomyxa lubati is een microscopische parasiet uit de familie Ceratomyxidae. "Ceratomyxa lubati" werd in 2010 beschreven door Gunter & Adlard. 


</doc>
<doc id="2648031" url="https://nl.wikipedia.org/wiki?curid=2648031" title="Ceratomyxa macroformis">
Ceratomyxa macroformis

Ceratomyxa macroformis is een microscopische parasiet uit de familie Ceratomyxidae. "Ceratomyxa macroformis" werd in 1984 beschreven door Gaevskaya & Kovaljova. 


</doc>
<doc id="2648032" url="https://nl.wikipedia.org/wiki?curid=2648032" title="Ceratomyxa macronesi">
Ceratomyxa macronesi

Ceratomyxa macronesi is een microscopische parasiet uit de familie Ceratomyxidae. "Ceratomyxa macronesi" werd in 1943 beschreven door Chakravarty. 


</doc>
<doc id="2648033" url="https://nl.wikipedia.org/wiki?curid=2648033" title="Ceratomyxa macrospora">
Ceratomyxa macrospora

Ceratomyxa macrospora is een microscopische parasiet uit de familie Ceratomyxidae. "Ceratomyxa macrospora" werd in 1909 beschreven door Auerbach. 


</doc>
<doc id="2648034" url="https://nl.wikipedia.org/wiki?curid=2648034" title="Ceratomyxa macrouridonum">
Ceratomyxa macrouridonum

Ceratomyxa macrouridonum is een microscopische parasiet uit de familie Ceratomyxidae. "Ceratomyxa macrouridonum" werd in 2010 beschreven door Gunter & Adlard. 


</doc>
<doc id="2648035" url="https://nl.wikipedia.org/wiki?curid=2648035" title="Ceratomyxa maenae">
Ceratomyxa maenae

Ceratomyxa maenae is een microscopische parasiet uit de familie Ceratomyxidae. "Ceratomyxa maenae" werd in 1929 beschreven door Georgévitch. 


</doc>
<doc id="2648036" url="https://nl.wikipedia.org/wiki?curid=2648036" title="Ceratomyxa markewitchi">
Ceratomyxa markewitchi

Ceratomyxa markewitchi is een microscopische parasiet uit de familie Ceratomyxidae. "Ceratomyxa markewitchi" werd in 1984 beschreven door Iskov & Karataev. 


</doc>
<doc id="2648037" url="https://nl.wikipedia.org/wiki?curid=2648037" title="Ceratomyxa maxima">
Ceratomyxa maxima

Ceratomyxa maxima is een microscopische parasiet uit de familie Ceratomyxidae. "Ceratomyxa maxima" werd in 1980 beschreven door Gaevskaya & Kovaljova. 


</doc>
<doc id="2648038" url="https://nl.wikipedia.org/wiki?curid=2648038" title="Ceratomyxa merlangi">
Ceratomyxa merlangi

Ceratomyxa merlangi is een microscopische parasiet uit de familie Ceratomyxidae. "Ceratomyxa merlangi" werd in 1966 beschreven door Zaika. 


</doc>
<doc id="2648039" url="https://nl.wikipedia.org/wiki?curid=2648039" title="Ceratomyxa minima">
Ceratomyxa minima

Ceratomyxa minima is een microscopische parasiet uit de familie Ceratomyxidae. "Ceratomyxa minima" werd in 1960 beschreven door Meglitsch. 


</doc>
<doc id="2648040" url="https://nl.wikipedia.org/wiki?curid=2648040" title="Ceratomyxa minuta">
Ceratomyxa minuta

Ceratomyxa minuta is een microscopische parasiet uit de familie Ceratomyxidae. "Ceratomyxa minuta" werd in 1960 beschreven door Meglitsch. 


</doc>
<doc id="2648041" url="https://nl.wikipedia.org/wiki?curid=2648041" title="Ceratomyxa moenei">
Ceratomyxa moenei

Ceratomyxa moenei is een microscopische parasiet uit de familie Ceratomyxidae. "Ceratomyxa moenei" werd in 1960 beschreven door Meglitsch. 


</doc>
<doc id="2648042" url="https://nl.wikipedia.org/wiki?curid=2648042" title="Ceratomyxa mylionis">
Ceratomyxa mylionis

Ceratomyxa mylionis is een microscopische parasiet uit de familie Ceratomyxidae. "Ceratomyxa mylionis" werd in 1960 beschreven door Ishizaki. 


</doc>
<doc id="2648043" url="https://nl.wikipedia.org/wiki?curid=2648043" title="Ceratomyxa myxocephala">
Ceratomyxa myxocephala

Ceratomyxa myxocephala is een microscopische parasiet uit de familie Ceratomyxidae. "Ceratomyxa myxocephala" werd in 2002 beschreven door Aseeva. 


</doc>
<doc id="2648044" url="https://nl.wikipedia.org/wiki?curid=2648044" title="Ceratomyxa nebulifera">
Ceratomyxa nebulifera

Ceratomyxa nebulifera is een microscopische parasiet uit de familie Ceratomyxidae. "Ceratomyxa nebulifera" werd in 2003 beschreven door Zhao & Song. 


</doc>
<doc id="2648045" url="https://nl.wikipedia.org/wiki?curid=2648045" title="Ceratomyxa nitida">
Ceratomyxa nitida

Ceratomyxa nitida is een microscopische parasiet uit de familie Ceratomyxidae. "Ceratomyxa nitida" werd in 1960 beschreven door Meglitsch. 


</doc>
<doc id="2648046" url="https://nl.wikipedia.org/wiki?curid=2648046" title="Ceratomyxa noblei">
Ceratomyxa noblei

Ceratomyxa noblei is een microscopische parasiet uit de familie Ceratomyxidae. "Ceratomyxa noblei" werd in 2010 beschreven door Gunter & Adlard. 


</doc>
<doc id="2648047" url="https://nl.wikipedia.org/wiki?curid=2648047" title="Ceratomyxa nototheniae">
Ceratomyxa nototheniae

Ceratomyxa nototheniae is een microscopische parasiet uit de familie Ceratomyxidae. "Ceratomyxa nototheniae" werd in 2002 beschreven door Kovaljova, Rodjuk & Grudney. 


</doc>
<doc id="2648048" url="https://nl.wikipedia.org/wiki?curid=2648048" title="Ceratomyxa opisthocornata">
Ceratomyxa opisthocornata

Ceratomyxa opisthocornata is een microscopische parasiet uit de familie Ceratomyxidae. "Ceratomyxa opisthocornata" werd in 1977 beschreven door Evdokimova. 


</doc>
<doc id="2648049" url="https://nl.wikipedia.org/wiki?curid=2648049" title="Ceratomyxa orientalis">
Ceratomyxa orientalis

Ceratomyxa orientalis is een microscopische parasiet uit de familie Ceratomyxidae. "Ceratomyxa orientalis" werd in 1948 beschreven door Dogiel. 


</doc>
<doc id="2648050" url="https://nl.wikipedia.org/wiki?curid=2648050" title="Ceratomyxa orthospora">
Ceratomyxa orthospora

Ceratomyxa orthospora is een microscopische parasiet uit de familie Ceratomyxidae. "Ceratomyxa orthospora" werd in 2002 beschreven door Kovaljova, Rodjuk & Grudney. 


</doc>
<doc id="2648051" url="https://nl.wikipedia.org/wiki?curid=2648051" title="Ceratomyxa ovalis">
Ceratomyxa ovalis

Ceratomyxa ovalis is een microscopische parasiet uit de familie Ceratomyxidae. "Ceratomyxa ovalis" werd in 1983 beschreven door Kovaljova & Gaevskaya. 


</doc>
<doc id="2648052" url="https://nl.wikipedia.org/wiki?curid=2648052" title="Ceratomyxa pallida">
Ceratomyxa pallida

Ceratomyxa pallida is een microscopische parasiet uit de familie Ceratomyxidae. "Ceratomyxa pallida" werd in 1895 beschreven door Thélohan. 


</doc>
<doc id="2648053" url="https://nl.wikipedia.org/wiki?curid=2648053" title="Ceratomyxa parva">
Ceratomyxa parva

Ceratomyxa parva is een microscopische parasiet uit de familie Ceratomyxidae. "Ceratomyxa parva" werd in 1895 beschreven door Thélohan. 


</doc>
<doc id="2648054" url="https://nl.wikipedia.org/wiki?curid=2648054" title="Ceratomyxa peculiaria">
Ceratomyxa peculiaria

Ceratomyxa peculiaria is een microscopische parasiet uit de familie Ceratomyxidae. "Ceratomyxa peculiaria" werd in 1991 beschreven door Yurakhno. 


</doc>
<doc id="2648055" url="https://nl.wikipedia.org/wiki?curid=2648055" title="Ceratomyxa pegusae">
Ceratomyxa pegusae

Ceratomyxa pegusae is een microscopische parasiet uit de familie Ceratomyxidae. "Ceratomyxa pegusae" werd in 1996 beschreven door Kpatcha, Diebakate & Toguebaye. 


</doc>
<doc id="2648056" url="https://nl.wikipedia.org/wiki?curid=2648056" title="Ceratomyxa physiculusi">
Ceratomyxa physiculusi

Ceratomyxa physiculusi is een microscopische parasiet uit de familie Ceratomyxidae. "Ceratomyxa physiculusi" werd in 2010 beschreven door Gunter & Adlard. 


</doc>
<doc id="2648057" url="https://nl.wikipedia.org/wiki?curid=2648057" title="Ceratomyxa pinguis">
Ceratomyxa pinguis

Ceratomyxa pinguis is een microscopische parasiet uit de familie Ceratomyxidae. "Ceratomyxa pinguis" werd in 1960 beschreven door Meglitsch. 


</doc>
<doc id="2648058" url="https://nl.wikipedia.org/wiki?curid=2648058" title="Ceratomyxa platichthys">
Ceratomyxa platichthys

Ceratomyxa platichthys is een microscopische parasiet uit de familie Ceratomyxidae. "Ceratomyxa platichthys" werd in 1923 beschreven door Fujita. 


</doc>
<doc id="2648059" url="https://nl.wikipedia.org/wiki?curid=2648059" title="Ceratomyxa polymorpha">
Ceratomyxa polymorpha

Ceratomyxa polymorpha is een microscopische parasiet uit de familie Ceratomyxidae. "Ceratomyxa polymorpha" werd in 1899 beschreven door Labbé. 


</doc>
<doc id="2648060" url="https://nl.wikipedia.org/wiki?curid=2648060" title="Ceratomyxa priacanthi">
Ceratomyxa priacanthi

Ceratomyxa priacanthi is een microscopische parasiet uit de familie Ceratomyxidae. "Ceratomyxa priacanthi" werd in 2002 beschreven door Kalavati, Dorothy & Pandian. 


</doc>
<doc id="2648061" url="https://nl.wikipedia.org/wiki?curid=2648061" title="Ceratomyxa quadritaenia">
Ceratomyxa quadritaenia

Ceratomyxa quadritaenia is een microscopische parasiet uit de familie Ceratomyxidae. "Ceratomyxa quadritaenia" werd in 1984 beschreven door Kovaljova & Zubchenko. 


</doc>
<doc id="2648062" url="https://nl.wikipedia.org/wiki?curid=2648062" title="Ceratomyxa quingdaoensis">
Ceratomyxa quingdaoensis

Ceratomyxa quingdaoensis is een microscopische parasiet uit de familie Ceratomyxidae. "Ceratomyxa quingdaoensis" werd in 2003 beschreven door Zhao & Song. 


</doc>
<doc id="2648063" url="https://nl.wikipedia.org/wiki?curid=2648063" title="Ceratomyxa ramosa">
Ceratomyxa ramosa

Ceratomyxa ramosa is een microscopische parasiet uit de familie Ceratomyxidae. "Ceratomyxa ramosa" werd in 1908 beschreven door Averintzev. 


</doc>
<doc id="2648064" url="https://nl.wikipedia.org/wiki?curid=2648064" title="Ceratomyxa recta">
Ceratomyxa recta

Ceratomyxa recta is een microscopische parasiet uit de familie Ceratomyxidae. "Ceratomyxa recta" werd in 1960 beschreven door Meglitsch. 


</doc>
<doc id="2648065" url="https://nl.wikipedia.org/wiki?curid=2648065" title="Ceratomyxa renalis">
Ceratomyxa renalis

Ceratomyxa renalis is een microscopische parasiet uit de familie Ceratomyxidae. "Ceratomyxa renalis" werd in 1960 beschreven door Meglitsch. 


</doc>
<doc id="2648066" url="https://nl.wikipedia.org/wiki?curid=2648066" title="Ceratomyxa reticulata">
Ceratomyxa reticulata

Ceratomyxa reticulata is een microscopische parasiet uit de familie Ceratomyxidae. "Ceratomyxa reticulata" werd in 1895 beschreven door Thélohan. 


</doc>
<doc id="2648067" url="https://nl.wikipedia.org/wiki?curid=2648067" title="Ceratomyxa scissura">
Ceratomyxa scissura

Ceratomyxa scissura is een microscopische parasiet uit de familie Ceratomyxidae. "Ceratomyxa scissura" werd in 1917 beschreven door Davis. 


</doc>
<doc id="2648068" url="https://nl.wikipedia.org/wiki?curid=2648068" title="Ceratomyxa scorpaenarum">
Ceratomyxa scorpaenarum

Ceratomyxa scorpaenarum is een microscopische parasiet uit de familie Ceratomyxidae. "Ceratomyxa scorpaenarum" werd in 1899 beschreven door Labbé. 


</doc>
<doc id="2648069" url="https://nl.wikipedia.org/wiki?curid=2648069" title="Ceratomyxa sebastici">
Ceratomyxa sebastici

Ceratomyxa sebastici is een microscopische parasiet uit de familie Ceratomyxidae. "Ceratomyxa sebastici" werd in 2003 beschreven door Zhao & Song. 


</doc>
<doc id="2648070" url="https://nl.wikipedia.org/wiki?curid=2648070" title="Ceratomyxa sparusaurati">
Ceratomyxa sparusaurati

Ceratomyxa sparusaurati is een microscopische parasiet uit de familie Ceratomyxidae. "Ceratomyxa sparusaurati" werd in 1995 beschreven door Sitjá-Bobadilla Palenzuela & Alvarez-Pellitero. 


</doc>
<doc id="2648071" url="https://nl.wikipedia.org/wiki?curid=2648071" title="Ceratomyxa sphaerulosa">
Ceratomyxa sphaerulosa

Ceratomyxa sphaerulosa is een microscopische parasiet uit de familie Ceratomyxidae. "Ceratomyxa sphaerulosa" werd in 1892 beschreven door Thélohan. 


</doc>
<doc id="2648072" url="https://nl.wikipedia.org/wiki?curid=2648072" title="Ceratomyxa subelegans">
Ceratomyxa subelegans

Ceratomyxa subelegans is een microscopische parasiet uit de familie Ceratomyxidae. "Ceratomyxa subelegans" werd in 1953 beschreven door Laird. 


</doc>
<doc id="2648073" url="https://nl.wikipedia.org/wiki?curid=2648073" title="Ceratomyxa subtilis">
Ceratomyxa subtilis

Ceratomyxa subtilis is een microscopische parasiet uit de familie Ceratomyxidae. "Ceratomyxa subtilis" werd in 1960 beschreven door Meglitsch. 


</doc>
<doc id="2648074" url="https://nl.wikipedia.org/wiki?curid=2648074" title="Ceratomyxa tenuispora">
Ceratomyxa tenuispora

Ceratomyxa tenuispora is een microscopische parasiet uit de familie Ceratomyxidae. "Ceratomyxa tenuispora" werd in 1960 beschreven door Kabata. 


</doc>
<doc id="2648075" url="https://nl.wikipedia.org/wiki?curid=2648075" title="Ceratomyxa thunni">
Ceratomyxa thunni

Ceratomyxa thunni is een microscopische parasiet uit de familie Ceratomyxidae. "Ceratomyxa thunni" werd in 2006 beschreven door Mladineo & Bocina. 


</doc>
<doc id="2648076" url="https://nl.wikipedia.org/wiki?curid=2648076" title="Ceratomyxa torquata">
Ceratomyxa torquata

Ceratomyxa torquata is een microscopische parasiet uit de familie Ceratomyxidae. "Ceratomyxa torquata" werd in 1960 beschreven door Meglitsch. 


</doc>
<doc id="2648077" url="https://nl.wikipedia.org/wiki?curid=2648077" title="Ceratomyxa trichiuri">
Ceratomyxa trichiuri

Ceratomyxa trichiuri is een microscopische parasiet uit de familie Ceratomyxidae. "Ceratomyxa trichiuri" werd in 1996 beschreven door Kpatcha, Diebakate, Faye & Toguebaye. 


</doc>
<doc id="2648078" url="https://nl.wikipedia.org/wiki?curid=2648078" title="Ceratomyxa truncata">
Ceratomyxa truncata

Ceratomyxa truncata is een microscopische parasiet uit de familie Ceratomyxidae. "Ceratomyxa truncata" werd in 1895 beschreven door Thélohan. 


</doc>
<doc id="2648079" url="https://nl.wikipedia.org/wiki?curid=2648079" title="Ceratomyxa uncinata">
Ceratomyxa uncinata

Ceratomyxa uncinata is een microscopische parasiet uit de familie Ceratomyxidae. "Ceratomyxa uncinata" werd in 1960 beschreven door Meglitsch. 


</doc>
<doc id="2648080" url="https://nl.wikipedia.org/wiki?curid=2648080" title="Ceratomyxa vepallida">
Ceratomyxa vepallida

Ceratomyxa vepallida is een microscopische parasiet uit de familie Ceratomyxidae. "Ceratomyxa vepallida" werd in 1960 beschreven door Meglitsch. 


</doc>
<doc id="2648081" url="https://nl.wikipedia.org/wiki?curid=2648081" title="Ceratomyxa vikrami">
Ceratomyxa vikrami

Ceratomyxa vikrami is een microscopische parasiet uit de familie Ceratomyxidae. "Ceratomyxa vikrami" werd in 1948 beschreven door Tripathi. 


</doc>
<doc id="2648082" url="https://nl.wikipedia.org/wiki?curid=2648082" title="Ellipsomyxa fusiformis">
Ellipsomyxa fusiformis

Ellipsomyxa fusiformis is een microscopische parasiet uit de familie Ceratomyxidae. "Ellipsomyxa fusiformis" werd in 1917 beschreven door Davis. 


</doc>
<doc id="2648083" url="https://nl.wikipedia.org/wiki?curid=2648083" title="Ellipsomyxa gobii">
Ellipsomyxa gobii

Ellipsomyxa gobii is een microscopische parasiet uit de familie Ceratomyxidae. "Ellipsomyxa gobii" werd in 2003 beschreven door Køie. 


</doc>
<doc id="2648084" url="https://nl.wikipedia.org/wiki?curid=2648084" title="Ellipsomyxa syngnathi">
Ellipsomyxa syngnathi

Ellipsomyxa syngnathi is een microscopische parasiet uit de familie Ceratomyxidae. "Ellipsomyxa syngnathi" werd in 2003 beschreven door Køie & Karlsbakk. 


</doc>
<doc id="2648085" url="https://nl.wikipedia.org/wiki?curid=2648085" title="Meglitschia insolita">
Meglitschia insolita

Meglitschia insolita is een microscopische parasiet uit de familie Ceratomyxidae. "Meglitschia insolita" werd in 1960 beschreven door Meglitsch. 


</doc>
<doc id="2648086" url="https://nl.wikipedia.org/wiki?curid=2648086" title="Chloromyxum bora">
Chloromyxum bora

Chloromyxum bora is een microscopische parasiet uit de familie Chloromyxidae. "Chloromyxum bora" werd in 1930 beschreven door Fujita. 


</doc>
<doc id="2648087" url="https://nl.wikipedia.org/wiki?curid=2648087" title="Chloromyxum dogieli">
Chloromyxum dogieli

Chloromyxum dogieli is een microscopische parasiet uit de familie Chloromyxidae. "Chloromyxum dogieli" werd in 1988 beschreven door Kovaljova. 


</doc>
<doc id="2648088" url="https://nl.wikipedia.org/wiki?curid=2648088" title="Chloromyxum kotorensis">
Chloromyxum kotorensis

Chloromyxum kotorensis is een microscopische parasiet uit de familie Chloromyxidae. "Chloromyxum kotorensis" werd in 1989 beschreven door Lubat, Radujkovic, Marques & Bouix. 


</doc>
<doc id="2648089" url="https://nl.wikipedia.org/wiki?curid=2648089" title="Chloromyxum leydigi">
Chloromyxum leydigi

Chloromyxum leydigi is een microscopische parasiet uit de familie Chloromyxidae. "Chloromyxum leydigi" werd in 1890 beschreven door Mingazzini. 


</doc>
<doc id="2648090" url="https://nl.wikipedia.org/wiki?curid=2648090" title="Chloromyxum menticirrhi">
Chloromyxum menticirrhi

Chloromyxum menticirrhi is een microscopische parasiet uit de familie Chloromyxidae. "Chloromyxum menticirrhi" werd in 2009 beschreven door Casal, Garcia, Matos, Monteiro, Matos & Azevedo. 


</doc>
<doc id="2648091" url="https://nl.wikipedia.org/wiki?curid=2648091" title="Chloromyxum obliquum">
Chloromyxum obliquum

Chloromyxum obliquum is een microscopische parasiet uit de familie Chloromyxidae. "Chloromyxum obliquum" werd in 1960 beschreven door Meglitsch. 


</doc>
<doc id="2648092" url="https://nl.wikipedia.org/wiki?curid=2648092" title="Chloromyxum osmanovi">
Chloromyxum osmanovi

Chloromyxum osmanovi is een microscopische parasiet uit de familie Chloromyxidae. "Chloromyxum osmanovi" werd in 1983 beschreven door Karataev. 


</doc>
<doc id="2648093" url="https://nl.wikipedia.org/wiki?curid=2648093" title="Chloromyxum ovatum">
Chloromyxum ovatum

Chloromyxum ovatum is een microscopische parasiet uit de familie Chloromyxidae. "Chloromyxum ovatum" werd in 1929 beschreven door Jameson. 


</doc>
<doc id="2648094" url="https://nl.wikipedia.org/wiki?curid=2648094" title="Chloromyxum partistriatus">
Chloromyxum partistriatus

Chloromyxum partistriatus is een microscopische parasiet uit de familie Chloromyxidae. "Chloromyxum partistriatus" werd in 1989 beschreven door Kovaljova, Donetz & Kolesnikova. 


</doc>
<doc id="2648095" url="https://nl.wikipedia.org/wiki?curid=2648095" title="Chloromyxum psetti">
Chloromyxum psetti

Chloromyxum psetti is een microscopische parasiet uit de familie Chloromyxidae. "Chloromyxum psetti" werd in 1989 beschreven door Kovaljova, Donetz & Kolesnikova. 


</doc>
<doc id="2648096" url="https://nl.wikipedia.org/wiki?curid=2648096" title="Chloromyxum schulmani">
Chloromyxum schulmani

Chloromyxum schulmani is een microscopische parasiet uit de familie Chloromyxidae. "Chloromyxum schulmani" werd in 1988 beschreven door Kovaljova. 


</doc>
<doc id="2648097" url="https://nl.wikipedia.org/wiki?curid=2648097" title="Chloromyxum striatellus">
Chloromyxum striatellus

Chloromyxum striatellus is een microscopische parasiet uit de familie Chloromyxidae. "Chloromyxum striatellus" werd in 1988 beschreven door Kovaljova. 


</doc>
<doc id="2648098" url="https://nl.wikipedia.org/wiki?curid=2648098" title="Chloromyxum thyrsites">
Chloromyxum thyrsites

Chloromyxum thyrsites is een microscopische parasiet uit de familie Chloromyxidae. "Chloromyxum thyrsites" werd in 1924 beschreven door Gilchrist. 


</doc>
<doc id="2648099" url="https://nl.wikipedia.org/wiki?curid=2648099" title="Chloromyxum trachuri">
Chloromyxum trachuri

Chloromyxum trachuri is een microscopische parasiet uit de familie Chloromyxidae. "Chloromyxum trachuri" werd in 1984 beschreven door Iskov & Karataev. 


</doc>
<doc id="2648100" url="https://nl.wikipedia.org/wiki?curid=2648100" title="Chloromyxum truttae">
Chloromyxum truttae

Chloromyxum truttae is een microscopische parasiet uit de familie Chloromyxidae. "Chloromyxum truttae" werd in 1906 beschreven door Léger. 


</doc>
<doc id="2648101" url="https://nl.wikipedia.org/wiki?curid=2648101" title="Fabespora nana">
Fabespora nana

Fabespora nana is een microscopische parasiet uit de familie Fabesporidae. "Fabespora nana" werd in 1969 beschreven door Naidenova & Zaika. 


</doc>
<doc id="2648102" url="https://nl.wikipedia.org/wiki?curid=2648102" title="Fabespora vermicola">
Fabespora vermicola

Fabespora vermicola is een microscopische parasiet uit de familie Fabesporidae. "Fabespora vermicola" werd in 1976 beschreven door Overstreet. 


</doc>
<doc id="2648103" url="https://nl.wikipedia.org/wiki?curid=2648103" title="Coccomyxa hoffmani">
Coccomyxa hoffmani

Coccomyxa hoffmani is een microscopische parasiet uit de familie Myxidiidae. "Coccomyxa hoffmani" werd in 1990 beschreven door Cheung & Nigrelli. 


</doc>
<doc id="2648104" url="https://nl.wikipedia.org/wiki?curid=2648104" title="Coccomyxa morovi">
Coccomyxa morovi

Coccomyxa morovi is een microscopische parasiet uit de familie Myxidiidae. "Coccomyxa morovi" werd in 1907 beschreven door Léger & Hesse. 


</doc>
<doc id="2648105" url="https://nl.wikipedia.org/wiki?curid=2648105" title="Enteromyxum fugu">
Enteromyxum fugu

Enteromyxum fugu is een microscopische parasiet uit de familie Myxidiidae. "Enteromyxum fugu" werd in 2002 beschreven door Tun, Yokoyama, Ogawa & Wakayabashi. 


</doc>
<doc id="2648106" url="https://nl.wikipedia.org/wiki?curid=2648106" title="Enteromyxum leei">
Enteromyxum leei

Enteromyxum leei is een microscopische parasiet uit de familie Myxidiidae. "Enteromyxum leei" werd in 1994 beschreven door Diamant, Lom & Dyková. 


</doc>
<doc id="2648107" url="https://nl.wikipedia.org/wiki?curid=2648107" title="Enteromyxum scophthalmi">
Enteromyxum scophthalmi

Enteromyxum scophthalmi is een microscopische parasiet uit de familie Myxidiidae. "Enteromyxum scophthalmi" werd in 2002 beschreven door Palenzuela, Redondo & Alvarez-Pellitero. 


</doc>
<doc id="2648108" url="https://nl.wikipedia.org/wiki?curid=2648108" title="Myxidium adriaticum">
Myxidium adriaticum

Myxidium adriaticum is een microscopische parasiet uit de familie Myxidiidae. "Myxidium adriaticum" werd in 1989 beschreven door Lubat, Radujkovic, Marques & Bouix. 


</doc>
<doc id="2648109" url="https://nl.wikipedia.org/wiki?curid=2648109" title="Myxidium baueri">
Myxidium baueri

Myxidium baueri is een microscopische parasiet uit de familie Myxidiidae. "Myxidium baueri" werd in 1982 beschreven door Kovaljova & Gaevskaya. 


</doc>
<doc id="2648110" url="https://nl.wikipedia.org/wiki?curid=2648110" title="Myxidium benthophili">
Myxidium benthophili

Myxidium benthophili is een microscopische parasiet uit de familie Myxidiidae. "Myxidium benthophili" werd in 1970 beschreven door Naidenova. 


</doc>
<doc id="2648111" url="https://nl.wikipedia.org/wiki?curid=2648111" title="Myxidium bergense">
Myxidium bergense

Myxidium bergense is een microscopische parasiet uit de familie Myxidiidae. "Myxidium bergense" werd in 1909 beschreven door Auerbach. 


</doc>
<doc id="2648113" url="https://nl.wikipedia.org/wiki?curid=2648113" title="Myxidium cochleatum">
Myxidium cochleatum

Myxidium cochleatum is een microscopische parasiet uit de familie Myxidiidae. "Myxidium cochleatum" werd in 1991 beschreven door Yurakhno. 


</doc>
<doc id="2648114" url="https://nl.wikipedia.org/wiki?curid=2648114" title="Myxidium coryphaenoidium">
Myxidium coryphaenoidium

Myxidium coryphaenoidium is een microscopische parasiet uit de familie Myxidiidae. "Myxidium coryphaenoidium" werd in 1966 beschreven door Noble. 


</doc>
<doc id="2648115" url="https://nl.wikipedia.org/wiki?curid=2648115" title="Myxidium depressum">
Myxidium depressum

Myxidium depressum is een microscopische parasiet uit de familie Myxidiidae. "Myxidium depressum" werd in 1912 beschreven door Parisi. 


</doc>
<doc id="2648116" url="https://nl.wikipedia.org/wiki?curid=2648116" title="Myxidium elmatboulii">
Myxidium elmatboulii

Myxidium elmatboulii is een microscopische parasiet uit de familie Myxidiidae. "Myxidium elmatboulii" werd in 2006 beschreven door Ali, Abdel-Baki & Sakran. 


</doc>
<doc id="2648117" url="https://nl.wikipedia.org/wiki?curid=2648117" title="Myxidium euzeti">
Myxidium euzeti

Myxidium euzeti is een microscopische parasiet uit de familie Myxidiidae. "Myxidium euzeti" werd in 1989 beschreven door Lubat, Radujkovic, Marques & Bouix. 


</doc>
<doc id="2648118" url="https://nl.wikipedia.org/wiki?curid=2648118" title="Myxidium gadi">
Myxidium gadi

Myxidium gadi is een microscopische parasiet uit de familie Myxidiidae. "Myxidium gadi" werd in 1916 beschreven door Georgévitch. 


</doc>
<doc id="2648119" url="https://nl.wikipedia.org/wiki?curid=2648119" title="Myxidium giganteum">
Myxidium giganteum

Myxidium giganteum is een microscopische parasiet uit de familie Myxidiidae. "Myxidium giganteum" werd in 1898 beschreven door Doflein. 


</doc>
<doc id="2648120" url="https://nl.wikipedia.org/wiki?curid=2648120" title="Myxidium incurvatum">
Myxidium incurvatum

Myxidium incurvatum is een microscopische parasiet uit de familie Myxidiidae. "Myxidium incurvatum" werd in 1892 beschreven door Thélohan. 


</doc>
<doc id="2648121" url="https://nl.wikipedia.org/wiki?curid=2648121" title="Myxidium inflatum">
Myxidium inflatum

Myxidium inflatum is een microscopische parasiet uit de familie Myxidiidae. "Myxidium inflatum" werd in 1909 beschreven door Auerbach. 


</doc>
<doc id="2648122" url="https://nl.wikipedia.org/wiki?curid=2648122" title="Myxidium intermedium">
Myxidium intermedium

Myxidium intermedium is een microscopische parasiet uit de familie Myxidiidae. "Myxidium intermedium" werd in 1921 beschreven door Dunkerly. 


</doc>
<doc id="2648123" url="https://nl.wikipedia.org/wiki?curid=2648123" title="Myxidium laticurvum">
Myxidium laticurvum

Myxidium laticurvum is een microscopische parasiet uit de familie Myxidiidae. "Myxidium laticurvum" werd in 1962 beschreven door Kabata. 


</doc>
<doc id="2648124" url="https://nl.wikipedia.org/wiki?curid=2648124" title="Myxidium licodae">
Myxidium licodae

Myxidium licodae is een microscopische parasiet uit de familie Myxidiidae. "Myxidium licodae" werd in 2003 beschreven door Aseeva. 


</doc>
<doc id="2648125" url="https://nl.wikipedia.org/wiki?curid=2648125" title="Myxidium macrocapsulare">
Myxidium macrocapsulare

Myxidium macrocapsulare is een microscopische parasiet uit de familie Myxidiidae. "Myxidium macrocapsulare" werd in 1910 beschreven door Auerbach. 


</doc>
<doc id="2648126" url="https://nl.wikipedia.org/wiki?curid=2648126" title="Myxidium melanocetum">
Myxidium melanocetum

Myxidium melanocetum is een microscopische parasiet uit de familie Myxidiidae. "Myxidium melanocetum" werd in 1966 beschreven door Noble. 


</doc>
<doc id="2648127" url="https://nl.wikipedia.org/wiki?curid=2648127" title="Myxidium melanostigmum">
Myxidium melanostigmum

Myxidium melanostigmum is een microscopische parasiet uit de familie Myxidiidae. "Myxidium melanostigmum" werd in 1966 beschreven door Noble. 


</doc>
<doc id="2648128" url="https://nl.wikipedia.org/wiki?curid=2648128" title="Myxidium melanostomi">
Myxidium melanostomi

Myxidium melanostomi is een microscopische parasiet uit de familie Myxidiidae. "Myxidium melanostomi" werd in 1970 beschreven door Naidenova. 


</doc>
<doc id="2648129" url="https://nl.wikipedia.org/wiki?curid=2648129" title="Myxidium obliquelineolatum">
Myxidium obliquelineolatum

Myxidium obliquelineolatum is een microscopische parasiet uit de familie Myxidiidae. "Myxidium obliquelineolatum" werd in 1984 beschreven door Gaevskaya & Kovaljova. 


</doc>
<doc id="2648130" url="https://nl.wikipedia.org/wiki?curid=2648130" title="Myxidium ovale">
Myxidium ovale

Myxidium ovale is een microscopische parasiet uit de familie Myxidiidae. "Myxidium ovale" werd in 1993 beschreven door Kovalyova, Velev & Vladov. 


</doc>
<doc id="2648131" url="https://nl.wikipedia.org/wiki?curid=2648131" title="Myxidium oviforme">
Myxidium oviforme

Myxidium oviforme is een microscopische parasiet uit de familie Myxidiidae. "Myxidium oviforme" werd in 1912 beschreven door Parisi. 


</doc>
<doc id="2648132" url="https://nl.wikipedia.org/wiki?curid=2648132" title="Myxidium parvum">
Myxidium parvum

Myxidium parvum is een microscopische parasiet uit de familie Myxidiidae. "Myxidium parvum" werd in 1991 beschreven door Yurakhno. 


</doc>
<doc id="2648133" url="https://nl.wikipedia.org/wiki?curid=2648133" title="Myxidium procerum">
Myxidium procerum

Myxidium procerum is een microscopische parasiet uit de familie Myxidiidae. "Myxidium procerum" werd in 1909 beschreven door Auerbach. 


</doc>
<doc id="2648134" url="https://nl.wikipedia.org/wiki?curid=2648134" title="Myxidium profundum">
Myxidium profundum

Myxidium profundum is een microscopische parasiet uit de familie Myxidiidae. "Myxidium profundum" werd in 1981 beschreven door Zubchenko & Krasin. 


</doc>
<doc id="2648135" url="https://nl.wikipedia.org/wiki?curid=2648135" title="Myxidium pulchrum">
Myxidium pulchrum

Myxidium pulchrum is een microscopische parasiet uit de familie Myxidiidae. "Myxidium pulchrum" werd in 1991 beschreven door Yurakhno. 


</doc>
<doc id="2648136" url="https://nl.wikipedia.org/wiki?curid=2648136" title="Myxidium queenslandicus">
Myxidium queenslandicus

Myxidium queenslandicus is een microscopische parasiet uit de familie Myxidiidae. "Myxidium queenslandicus" werd in 2008 beschreven door Gunter & Adlard. 


</doc>
<doc id="2648137" url="https://nl.wikipedia.org/wiki?curid=2648137" title="Myxidium rarum">
Myxidium rarum

Myxidium rarum is een microscopische parasiet uit de familie Myxidiidae. "Myxidium rarum" werd in 2003 beschreven door Aseeva. 


</doc>
<doc id="2648138" url="https://nl.wikipedia.org/wiki?curid=2648138" title="Myxidium scorpii">
Myxidium scorpii

Myxidium scorpii is een microscopische parasiet uit de familie Myxidiidae. "Myxidium scorpii" werd in 1950 beschreven door Shulman-Albova. 


</doc>
<doc id="2648139" url="https://nl.wikipedia.org/wiki?curid=2648139" title="Myxidium sphaericum">
Myxidium sphaericum

Myxidium sphaericum is een microscopische parasiet uit de familie Myxidiidae. "Myxidium sphaericum" werd in 1895 beschreven door Thélohan. 


</doc>
<doc id="2648140" url="https://nl.wikipedia.org/wiki?curid=2648140" title="Myxidium virensi">
Myxidium virensi

Myxidium virensi is een microscopische parasiet uit de familie Myxidiidae. "Myxidium virensi" werd in 1984 beschreven door Gaevskaya & Kovaljova. 


</doc>
<doc id="2648141" url="https://nl.wikipedia.org/wiki?curid=2648141" title="Zschokkella admiranda">
Zschokkella admiranda

Zschokkella admiranda is een microscopische parasiet uit de familie Myxidiidae. "Zschokkella admiranda" werd in 1993 beschreven door Yurakhno. 


</doc>
<doc id="2648142" url="https://nl.wikipedia.org/wiki?curid=2648142" title="Zschokkella australis">
Zschokkella australis

Zschokkella australis is een microscopische parasiet uit de familie Myxidiidae. "Zschokkella australis" werd in 2002 beschreven door Kovaljova, Rodjuk & Grudney. 


</doc>
<doc id="2648143" url="https://nl.wikipedia.org/wiki?curid=2648143" title="Zschokkella dogieli">
Zschokkella dogieli

Zschokkella dogieli is een microscopische parasiet uit de familie Myxidiidae. "Zschokkella dogieli" werd in 1964 beschreven door Pogoreltseva. 


</doc>
<doc id="2648144" url="https://nl.wikipedia.org/wiki?curid=2648144" title="Zschokkella hildae">
Zschokkella hildae

Zschokkella hildae is een microscopische parasiet uit de familie Myxidiidae. "Zschokkella hildae" werd in 1910 beschreven door Auerbach. 


</doc>
<doc id="2648145" url="https://nl.wikipedia.org/wiki?curid=2648145" title="Zschokkella icterica">
Zschokkella icterica

Zschokkella icterica is een microscopische parasiet uit de familie Myxidiidae. "Zschokkella icterica" werd in 1992 beschreven door Diamant & Paperna. 


</doc>
<doc id="2648146" url="https://nl.wikipedia.org/wiki?curid=2648146" title="Zschokkella iskovi">
Zschokkella iskovi

Zschokkella iskovi is een microscopische parasiet uit de familie Myxidiidae. "Zschokkella iskovi" werd in 1989 beschreven door Kovaljova, Donetz & Kolesnikova. 


</doc>
<doc id="2648147" url="https://nl.wikipedia.org/wiki?curid=2648147" title="Zschokkella kudoi">
Zschokkella kudoi

Zschokkella kudoi is een microscopische parasiet uit de familie Myxidiidae. "Zschokkella kudoi" werd in 1977 beschreven door Moser & Noble. 


</doc>
<doc id="2648148" url="https://nl.wikipedia.org/wiki?curid=2648148" title="Zschokkella leptatherinae">
Zschokkella leptatherinae

Zschokkella leptatherinae is een microscopische parasiet uit de familie Myxidiidae. "Zschokkella leptatherinae" werd in 1995 beschreven door Su & White. 


</doc>
<doc id="2648149" url="https://nl.wikipedia.org/wiki?curid=2648149" title="Zschokkella mugilis">
Zschokkella mugilis

Zschokkella mugilis is een microscopische parasiet uit de familie Myxidiidae. "Zschokkella mugilis" werd in 1993 beschreven door Sitjá-Bobadilla & Alvarez-Pellitero. 


</doc>
<doc id="2648150" url="https://nl.wikipedia.org/wiki?curid=2648150" title="Zschokkella nova">
Zschokkella nova

Zschokkella nova is een microscopische parasiet uit de familie Myxidiidae. "Zschokkella nova" werd in 1914 beschreven door Klokacewa. 


</doc>
<doc id="2648151" url="https://nl.wikipedia.org/wiki?curid=2648151" title="Zschokkella pseudasciaena">
Zschokkella pseudasciaena

Zschokkella pseudasciaena is een microscopische parasiet uit de familie Myxidiidae. "Zschokkella pseudasciaena" werd in 1996 beschreven door Sarkar. 


</doc>
<doc id="2648152" url="https://nl.wikipedia.org/wiki?curid=2648152" title="Zschokkella rovignensis">
Zschokkella rovignensis

Zschokkella rovignensis is een microscopische parasiet uit de familie Myxidiidae. "Zschokkella rovignensis" werd in 1922 beschreven door Nemeczek. 


</doc>
<doc id="2648153" url="https://nl.wikipedia.org/wiki?curid=2648153" title="Zschokkella russelli">
Zschokkella russelli

Zschokkella russelli is een microscopische parasiet uit de familie Myxidiidae. "Zschokkella russelli" werd in 1948 beschreven door Tripathi. 


</doc>
<doc id="2648154" url="https://nl.wikipedia.org/wiki?curid=2648154" title="Zschokkella sturionis">
Zschokkella sturionis

Zschokkella sturionis is een microscopische parasiet uit de familie Myxidiidae. "Zschokkella sturionis" werd in 1948 beschreven door Tripathi. 


</doc>
<doc id="2648155" url="https://nl.wikipedia.org/wiki?curid=2648155" title="Henneguya akule">
Henneguya akule

Henneguya akule is een microscopische parasiet uit de familie Myxobolidae. "Henneguya akule" werd in 2008 beschreven door Work, Takata, Whipps & Kent. 


</doc>
<doc id="2648156" url="https://nl.wikipedia.org/wiki?curid=2648156" title="Henneguya brachideuteri">
Henneguya brachideuteri

Henneguya brachideuteri is een microscopische parasiet uit de familie Myxobolidae. "Henneguya brachideuteri" werd in 1997 beschreven door Kpatcha, Faye, Diebakate, Fall & Toguebaye. 


</doc>
<doc id="2648157" url="https://nl.wikipedia.org/wiki?curid=2648157" title="Henneguya friderici">
Henneguya friderici

Henneguya friderici is een microscopische parasiet uit de familie Myxobolidae. "Henneguya friderici" werd in 2003 beschreven door Casal, Matos & Azevedo. 


</doc>
<doc id="2648158" url="https://nl.wikipedia.org/wiki?curid=2648158" title="Henneguya joalensis">
Henneguya joalensis

Henneguya joalensis is een microscopische parasiet uit de familie Myxobolidae. "Henneguya joalensis" werd in 1997 beschreven door Kpatcha, Faye, Diebakate, Fall & Toguebaye. 


</doc>
<doc id="2648159" url="https://nl.wikipedia.org/wiki?curid=2648159" title="Henneguya kayarensis">
Henneguya kayarensis

Henneguya kayarensis is een microscopische parasiet uit de familie Myxobolidae. "Henneguya kayarensis" werd in 1997 beschreven door Kpatcha, Faye, Diebakate, Fall & Toguebaye. 


</doc>
<doc id="2648160" url="https://nl.wikipedia.org/wiki?curid=2648160" title="Henneguya lagodon">
Henneguya lagodon

Henneguya lagodon is een microscopische parasiet uit de familie Myxobolidae. "Henneguya lagodon" werd in 1967 beschreven door Hall & Iverson. 


</doc>
<doc id="2648161" url="https://nl.wikipedia.org/wiki?curid=2648161" title="Henneguya lateolabracis">
Henneguya lateolabracis

Henneguya lateolabracis is een microscopische parasiet uit de familie Myxobolidae. "Henneguya lateolabracis" werd in 2003 beschreven door Yokoyama, Kawakami, Yasuda & Tanaka. 


</doc>
<doc id="2648162" url="https://nl.wikipedia.org/wiki?curid=2648162" title="Henneguya lutjani">
Henneguya lutjani

Henneguya lutjani is een microscopische parasiet uit de familie Myxobolidae. "Henneguya lutjani" werd in 1997 beschreven door Kpatcha, Faye, Diebakate, Fall & Toguebaye. 


</doc>
<doc id="2648163" url="https://nl.wikipedia.org/wiki?curid=2648163" title="Henneguya mbourensis">
Henneguya mbourensis

Henneguya mbourensis is een microscopische parasiet uit de familie Myxobolidae. "Henneguya mbourensis" werd in 1997 beschreven door Kpatcha, Faye, Diebakate, Fall & Toguebaye. 


</doc>
<doc id="2648164" url="https://nl.wikipedia.org/wiki?curid=2648164" title="Henneguya neapolitana">
Henneguya neapolitana

Henneguya neapolitana is een microscopische parasiet uit de familie Myxobolidae. "Henneguya neapolitana" werd in 1912 beschreven door Parisi. 


</doc>
<doc id="2648165" url="https://nl.wikipedia.org/wiki?curid=2648165" title="Henneguya ocellata">
Henneguya ocellata

Henneguya ocellata is een microscopische parasiet uit de familie Myxobolidae. "Henneguya ocellata" werd in 1963 beschreven door Iverson & Yokel. 


</doc>
<doc id="2648166" url="https://nl.wikipedia.org/wiki?curid=2648166" title="Henneguya ouakamensis">
Henneguya ouakamensis

Henneguya ouakamensis is een microscopische parasiet uit de familie Myxobolidae. "Henneguya ouakamensis" werd in 1997 beschreven door Kpatcha, Faye, Diebakate, Fall & Toguebaye. 


</doc>
<doc id="2648167" url="https://nl.wikipedia.org/wiki?curid=2648167" title="Henneguya pagri">
Henneguya pagri

Henneguya pagri is een microscopische parasiet uit de familie Myxobolidae. "Henneguya pagri" werd in 2005 beschreven door Yokoyama, Itoh & Tanaka. 


</doc>
<doc id="2648168" url="https://nl.wikipedia.org/wiki?curid=2648168" title="Henneguya priacanthi">
Henneguya priacanthi

Henneguya priacanthi is een microscopische parasiet uit de familie Myxobolidae. "Henneguya priacanthi" werd in 1997 beschreven door Kpatcha, Faye, Diebakate, Fall & Toguebaye. 


</doc>
<doc id="2648169" url="https://nl.wikipedia.org/wiki?curid=2648169" title="Henneguya sebasta">
Henneguya sebasta

Henneguya sebasta is een microscopische parasiet uit de familie Myxobolidae. "Henneguya sebasta" werd in 1975 beschreven door Moser & Love. 


</doc>
<doc id="2648170" url="https://nl.wikipedia.org/wiki?curid=2648170" title="Henneguya shackletoni">
Henneguya shackletoni

Henneguya shackletoni is een microscopische parasiet uit de familie Myxobolidae. "Henneguya shackletoni" werd in 2006 beschreven door Brickle, Kalavati & MacKenzie. 


</doc>
<doc id="2648171" url="https://nl.wikipedia.org/wiki?curid=2648171" title="Henneguya symphodae">
Henneguya symphodae

Henneguya symphodae is een microscopische parasiet uit de familie Myxobolidae. "Henneguya symphodae" werd in 1989 beschreven door Lubat, Radujkovic, Marques & Bouix. 


</doc>
<doc id="2648172" url="https://nl.wikipedia.org/wiki?curid=2648172" title="Henneguya vitensis">
Henneguya vitensis

Henneguya vitensis is een microscopische parasiet uit de familie Myxobolidae. "Henneguya vitensis" werd in 1950 beschreven door Laird. 


</doc>
<doc id="2648173" url="https://nl.wikipedia.org/wiki?curid=2648173" title="Henneguya yoffensis">
Henneguya yoffensis

Henneguya yoffensis is een microscopische parasiet uit de familie Myxobolidae. "Henneguya yoffensis" werd in 1997 beschreven door Kpatcha, Faye, Diebakate, Fall & Toguebaye. 


</doc>
<doc id="2648174" url="https://nl.wikipedia.org/wiki?curid=2648174" title="Henneguya zahoori">
Henneguya zahoori

Henneguya zahoori is een microscopische parasiet uit de familie Myxobolidae. "Henneguya zahoori" werd in 1964 beschreven door Bhatt & Siddiqui. 


</doc>
<doc id="2648175" url="https://nl.wikipedia.org/wiki?curid=2648175" title="Myxobolus acanthogobii">
Myxobolus acanthogobii

Myxobolus acanthogobii is een microscopische parasiet uit de familie Myxobolidae. "Myxobolus acanthogobii" werd in 1952 beschreven door Hoshina. 


</doc>
<doc id="2648176" url="https://nl.wikipedia.org/wiki?curid=2648176" title="Myxobolus acanthopagri">
Myxobolus acanthopagri

Myxobolus acanthopagri is een microscopische parasiet uit de familie Myxobolidae. "Myxobolus acanthopagri" werd in 1994 beschreven door Lom & Dyková. 


</doc>
<doc id="2648177" url="https://nl.wikipedia.org/wiki?curid=2648177" title="Myxobolus achmerovi">
Myxobolus achmerovi

Myxobolus achmerovi is een microscopische parasiet uit de familie Myxobolidae. "Myxobolus achmerovi" werd in 1966 beschreven door Shulman. 


</doc>
<doc id="2648178" url="https://nl.wikipedia.org/wiki?curid=2648178" title="Myxobolus aeglefini">
Myxobolus aeglefini

Myxobolus aeglefini is een microscopische parasiet uit de familie Myxobolidae. "Myxobolus aeglefini" werd in 1906 beschreven door Auerbach. 


</doc>
<doc id="2648179" url="https://nl.wikipedia.org/wiki?curid=2648179" title="Myxobolus aisanensis">
Myxobolus aisanensis

Myxobolus aisanensis is een microscopische parasiet uit de familie Myxobolidae. "Myxobolus aisanensis" werd in 1998 beschreven door Chen, in Chen & Ma. 


</doc>
<doc id="2648180" url="https://nl.wikipedia.org/wiki?curid=2648180" title="Myxobolus aldrichetti">
Myxobolus aldrichetti

Myxobolus aldrichetti is een microscopische parasiet uit de familie Myxobolidae. "Myxobolus aldrichetti" werd in 1994 beschreven door Su & White. 


</doc>
<doc id="2648181" url="https://nl.wikipedia.org/wiki?curid=2648181" title="Myxobolus arabicus">
Myxobolus arabicus

Myxobolus arabicus is een microscopische parasiet uit de familie Myxobolidae. "Myxobolus arabicus" werd in 2002 beschreven door Kardousha & El-Tantawy. 


</doc>
<doc id="2648182" url="https://nl.wikipedia.org/wiki?curid=2648182" title="Myxobolus asymmetricus">
Myxobolus asymmetricus

Myxobolus asymmetricus is een microscopische parasiet uit de familie Myxobolidae. "Myxobolus asymmetricus" werd in 1912 beschreven door Parisi. 


</doc>
<doc id="2648183" url="https://nl.wikipedia.org/wiki?curid=2648183" title="Myxobolus balantiocheili">
Myxobolus balantiocheili

Myxobolus balantiocheili is een microscopische parasiet uit de familie Myxobolidae. "Myxobolus balantiocheili" werd in 2004 beschreven door Levsen, Alvik & Grotmol. 


</doc>
<doc id="2648184" url="https://nl.wikipedia.org/wiki?curid=2648184" title="Myxobolus bartoni">
Myxobolus bartoni

Myxobolus bartoni is een microscopische parasiet uit de familie Myxobolidae. "Myxobolus bartoni" werd in 2000 beschreven door Kalavati, Brickle & MacKenzie. 


</doc>
<doc id="2648185" url="https://nl.wikipedia.org/wiki?curid=2648185" title="Myxobolus bilineatum">
Myxobolus bilineatum

Myxobolus bilineatum is een microscopische parasiet uit de familie Myxobolidae. "Myxobolus bilineatum" werd in 1938 beschreven door Bond. 


</doc>
<doc id="2648186" url="https://nl.wikipedia.org/wiki?curid=2648186" title="Myxobolus bizerti">
Myxobolus bizerti

Myxobolus bizerti is een microscopische parasiet uit de familie Myxobolidae. "Myxobolus bizerti" werd in 1996 beschreven door Bahri & Marques. 


</doc>
<doc id="2648187" url="https://nl.wikipedia.org/wiki?curid=2648187" title="Myxobolus branchialis">
Myxobolus branchialis

Myxobolus branchialis is een microscopische parasiet uit de familie Myxobolidae. "Myxobolus branchialis" werd in 1932 beschreven door Markewitsch. 


</doc>
<doc id="2648188" url="https://nl.wikipedia.org/wiki?curid=2648188" title="Myxobolus cephalus">
Myxobolus cephalus

Myxobolus cephalus is een microscopische parasiet uit de familie Myxobolidae. "Myxobolus cephalus" werd in 1971 beschreven door Iverson, Chitty & Van Meter. 


</doc>
<doc id="2648189" url="https://nl.wikipedia.org/wiki?curid=2648189" title="Myxobolus chengkiangensis">
Myxobolus chengkiangensis

Myxobolus chengkiangensis is een microscopische parasiet uit de familie Myxobolidae. "Myxobolus chengkiangensis" werd in 1998 beschreven door Ma. 


</doc>
<doc id="2648190" url="https://nl.wikipedia.org/wiki?curid=2648190" title="Myxobolus cheni">
Myxobolus cheni

Myxobolus cheni is een microscopische parasiet uit de familie Myxobolidae. "Myxobolus cheni" werd in 1962 beschreven door Shulman. 


</doc>
<doc id="2648191" url="https://nl.wikipedia.org/wiki?curid=2648191" title="Myxobolus chiungchowensis">
Myxobolus chiungchowensis

Myxobolus chiungchowensis is een microscopische parasiet uit de familie Myxobolidae. "Myxobolus chiungchowensis" werd in 1998 beschreven door Chen, in Chen & Ma. 


</doc>
<doc id="2648192" url="https://nl.wikipedia.org/wiki?curid=2648192" title="Myxobolus conei">
Myxobolus conei

Myxobolus conei is een microscopische parasiet uit de familie Myxobolidae. "Myxobolus conei" werd in 1994 beschreven door Lom & Dyková. 


</doc>
<doc id="2648193" url="https://nl.wikipedia.org/wiki?curid=2648193" title="Myxobolus cuneus">
Myxobolus cuneus

Myxobolus cuneus is een microscopische parasiet uit de familie Myxobolidae. "Myxobolus cuneus" werd in 2006 beschreven door Adriano, Arana & Cordeiro. 


</doc>
<doc id="2648194" url="https://nl.wikipedia.org/wiki?curid=2648194" title="Myxobolus diagrammae">
Myxobolus diagrammae

Myxobolus diagrammae is een microscopische parasiet uit de familie Myxobolidae. "Myxobolus diagrammae" werd in 1995 beschreven door Kpatcha. 


</doc>
<doc id="2648195" url="https://nl.wikipedia.org/wiki?curid=2648195" title="Myxobolus diaphanus">
Myxobolus diaphanus

Myxobolus diaphanus is een microscopische parasiet uit de familie Myxobolidae. "Myxobolus diaphanus" werd in 1940 beschreven door Fantham, Porter & Richardson. 


</doc>
<doc id="2648196" url="https://nl.wikipedia.org/wiki?curid=2648196" title="Myxobolus episquamalis">
Myxobolus episquamalis

Myxobolus episquamalis is een microscopische parasiet uit de familie Myxobolidae. "Myxobolus episquamalis" werd in 1990 beschreven door Egusa, Maeno & Sorimachi. 


</doc>
<doc id="2648197" url="https://nl.wikipedia.org/wiki?curid=2648197" title="Myxobolus exiguus">
Myxobolus exiguus

Myxobolus exiguus is een microscopische parasiet uit de familie Myxobolidae. "Myxobolus exiguus" werd in 1895 beschreven door Thélohan. 


</doc>
<doc id="2648198" url="https://nl.wikipedia.org/wiki?curid=2648198" title="Myxobolus ganguli">
Myxobolus ganguli

Myxobolus ganguli is een microscopische parasiet uit de familie Myxobolidae. "Myxobolus ganguli" werd in 1982 beschreven door Sarkar, Haldar & Chakraborti. 


</doc>
<doc id="2648199" url="https://nl.wikipedia.org/wiki?curid=2648199" title="Myxobolus girellae">
Myxobolus girellae

Myxobolus girellae is een microscopische parasiet uit de familie Myxobolidae. "Myxobolus girellae" werd in 1994 beschreven door Lom & Dyková. 


</doc>
<doc id="2648200" url="https://nl.wikipedia.org/wiki?curid=2648200" title="Myxobolus gobii">
Myxobolus gobii

Myxobolus gobii is een microscopische parasiet uit de familie Myxobolidae. "Myxobolus gobii" werd in 1975 beschreven door Naidenova. 


</doc>
<doc id="2648201" url="https://nl.wikipedia.org/wiki?curid=2648201" title="Myxobolus goensis">
Myxobolus goensis

Myxobolus goensis is een microscopische parasiet uit de familie Myxobolidae. "Myxobolus goensis" werd in 2004 beschreven door Eiras & D'Souza. 


</doc>
<doc id="2648202" url="https://nl.wikipedia.org/wiki?curid=2648202" title="Myxobolus goreensis">
Myxobolus goreensis

Myxobolus goreensis is een microscopische parasiet uit de familie Myxobolidae. "Myxobolus goreensis" werd in 1997 beschreven door Fall, Kpatcha, Diebakate, Faye & Toguebaye. 


</doc>
<doc id="2648203" url="https://nl.wikipedia.org/wiki?curid=2648203" title="Myxobolus grandiintercapsularis">
Myxobolus grandiintercapsularis

Myxobolus grandiintercapsularis is een microscopische parasiet uit de familie Myxobolidae. "Myxobolus grandiintercapsularis" werd in 1962 beschreven door Shulman. 


</doc>
<doc id="2648204" url="https://nl.wikipedia.org/wiki?curid=2648204" title="Myxobolus hani">
Myxobolus hani

Myxobolus hani is een microscopische parasiet uit de familie Myxobolidae. "Myxobolus hani" werd in 1999 beschreven door Faye, Kpatcha, Diebakate, Fall & Toguebaye. 


</doc>
<doc id="2648205" url="https://nl.wikipedia.org/wiki?curid=2648205" title="Myxobolus hannensis">
Myxobolus hannensis

Myxobolus hannensis is een microscopische parasiet uit de familie Myxobolidae. "Myxobolus hannensis" werd in 1997 beschreven door Fall, Kpatcha, Diebakate, Faye & Toguebaye. 


</doc>
<doc id="2648206" url="https://nl.wikipedia.org/wiki?curid=2648206" title="Myxobolus hudsonis">
Myxobolus hudsonis

Myxobolus hudsonis is een microscopische parasiet uit de familie Myxobolidae. "Myxobolus hudsonis" werd in 1938 beschreven door Bond. 


</doc>
<doc id="2648207" url="https://nl.wikipedia.org/wiki?curid=2648207" title="Myxobolus hypseleotris">
Myxobolus hypseleotris

Myxobolus hypseleotris is een microscopische parasiet uit de familie Myxobolidae. "Myxobolus hypseleotris" werd in 1998 beschreven door Chen, in Chen & Ma. 


</doc>
<doc id="2648208" url="https://nl.wikipedia.org/wiki?curid=2648208" title="Myxobolus ichkeulensis">
Myxobolus ichkeulensis

Myxobolus ichkeulensis is een microscopische parasiet uit de familie Myxobolidae. "Myxobolus ichkeulensis" werd in 1996 beschreven door Bahri & Marques. 


</doc>
<doc id="2648209" url="https://nl.wikipedia.org/wiki?curid=2648209" title="Myxobolus improvisus">
Myxobolus improvisus

Myxobolus improvisus is een microscopische parasiet uit de familie Myxobolidae. "Myxobolus improvisus" werd in 1966 beschreven door Izyumova in Shulman. 


</doc>
<doc id="2648210" url="https://nl.wikipedia.org/wiki?curid=2648210" title="Myxobolus inflatus">
Myxobolus inflatus

Myxobolus inflatus is een microscopische parasiet uit de familie Myxobolidae. "Myxobolus inflatus" werd in 1998 beschreven door Chen, in Chen & Ma. 


</doc>
<doc id="2648211" url="https://nl.wikipedia.org/wiki?curid=2648211" title="Myxobolus insidiosus">
Myxobolus insidiosus

Myxobolus insidiosus is een microscopische parasiet uit de familie Myxobolidae. "Myxobolus insidiosus" werd in 1963 beschreven door Wyatt & Pratt. 


</doc>
<doc id="2648212" url="https://nl.wikipedia.org/wiki?curid=2648212" title="Myxobolus lalithakumarii">
Myxobolus lalithakumarii

Myxobolus lalithakumarii is een microscopische parasiet uit de familie Myxobolidae. "Myxobolus lalithakumarii" werd in 2010 beschreven door Gunter & Adlard. 


</doc>
<doc id="2648213" url="https://nl.wikipedia.org/wiki?curid=2648213" title="Myxobolus lintoni">
Myxobolus lintoni

Myxobolus lintoni is een microscopische parasiet uit de familie Myxobolidae. "Myxobolus lintoni" werd in 1893 beschreven door Gurley. 


</doc>
<doc id="2648214" url="https://nl.wikipedia.org/wiki?curid=2648214" title="Myxobolus longi">
Myxobolus longi

Myxobolus longi is een microscopische parasiet uit de familie Myxobolidae. "Myxobolus longi" werd in 2005 beschreven door Eiras, Molnar & Lu. 


</doc>
<doc id="2648215" url="https://nl.wikipedia.org/wiki?curid=2648215" title="Myxobolus macropodusi">
Myxobolus macropodusi

Myxobolus macropodusi is een microscopische parasiet uit de familie Myxobolidae. "Myxobolus macropodusi" werd in 1998 beschreven door Chen, in Chen & Ma. 


</doc>
<doc id="2648216" url="https://nl.wikipedia.org/wiki?curid=2648216" title="Myxobolus merlucii">
Myxobolus merlucii

Myxobolus merlucii is een microscopische parasiet uit de familie Myxobolidae. "Myxobolus merlucii" werd in 1891 beschreven door Perugia. 


</doc>
<doc id="2648217" url="https://nl.wikipedia.org/wiki?curid=2648217" title="Myxobolus mexicanus">
Myxobolus mexicanus

Myxobolus mexicanus is een microscopische parasiet uit de familie Myxobolidae. "Myxobolus mexicanus" werd in 1973 beschreven door Yoshino & Noble. 


</doc>
<doc id="2648218" url="https://nl.wikipedia.org/wiki?curid=2648218" title="Myxobolus monopterus">
Myxobolus monopterus

Myxobolus monopterus is een microscopische parasiet uit de familie Myxobolidae. "Myxobolus monopterus" werd in 1998 beschreven door Chen, in Chen & Ma. 


</doc>
<doc id="2648219" url="https://nl.wikipedia.org/wiki?curid=2648219" title="Myxobolus muelleri">
Myxobolus muelleri

Myxobolus muelleri is een microscopische parasiet uit de familie Myxobolidae. "Myxobolus muelleri" werd in 1882 beschreven door Bütschli. 


</doc>
<doc id="2648220" url="https://nl.wikipedia.org/wiki?curid=2648220" title="Myxobolus mugauratus">
Myxobolus mugauratus

Myxobolus mugauratus is een microscopische parasiet uit de familie Myxobolidae. "Myxobolus mugauratus" werd in 1991 beschreven door Landsberg & Lom. 


</doc>
<doc id="2648221" url="https://nl.wikipedia.org/wiki?curid=2648221" title="Myxobolus mugcephalus">
Myxobolus mugcephalus

Myxobolus mugcephalus is een microscopische parasiet uit de familie Myxobolidae. "Myxobolus mugcephalus" werd in 1980 beschreven door Narasimhamurti. 


</doc>
<doc id="2648222" url="https://nl.wikipedia.org/wiki?curid=2648222" title="Myxobolus mugchelo">
Myxobolus mugchelo

Myxobolus mugchelo is een microscopische parasiet uit de familie Myxobolidae. "Myxobolus mugchelo" werd in 1991 beschreven door Landsberg & Lom. 


</doc>
<doc id="2648223" url="https://nl.wikipedia.org/wiki?curid=2648223" title="Myxobolus mugilis">
Myxobolus mugilis

Myxobolus mugilis is een microscopische parasiet uit de familie Myxobolidae. "Myxobolus mugilis" werd in 1891 beschreven door Perugia. 


</doc>
<doc id="2648224" url="https://nl.wikipedia.org/wiki?curid=2648224" title="Myxobolus narasii">
Myxobolus narasii

Myxobolus narasii is een microscopische parasiet uit de familie Myxobolidae. "Myxobolus narasii" werd in 1970 beschreven door Narasimhamurti. 


</doc>
<doc id="2648225" url="https://nl.wikipedia.org/wiki?curid=2648225" title="Myxobolus nile">
Myxobolus nile

Myxobolus nile is een microscopische parasiet uit de familie Myxobolidae. "Myxobolus nile" werd in 2005 beschreven door Eiras, Molnar & Lu. 


</doc>
<doc id="2648226" url="https://nl.wikipedia.org/wiki?curid=2648226" title="Myxobolus parenzani">
Myxobolus parenzani

Myxobolus parenzani is een microscopische parasiet uit de familie Myxobolidae. "Myxobolus parenzani" werd in 1991 beschreven door Landsberg & Lom. 


</doc>
<doc id="2648227" url="https://nl.wikipedia.org/wiki?curid=2648227" title="Myxobolus parvus">
Myxobolus parvus

Myxobolus parvus is een microscopische parasiet uit de familie Myxobolidae. "Myxobolus parvus" werd in 1962 beschreven door Shulman. 


</doc>
<doc id="2648228" url="https://nl.wikipedia.org/wiki?curid=2648228" title="Myxobolus perforata">
Myxobolus perforata

Myxobolus perforata is een microscopische parasiet uit de familie Myxobolidae. "Myxobolus perforata" werd in 2002 beschreven door Ali, Al-Rasheid, Sakran, Abdel-Baki & Abdel-Ghaffar. 


</doc>
<doc id="2648229" url="https://nl.wikipedia.org/wiki?curid=2648229" title="Myxobolus petruschewskii">
Myxobolus petruschewskii

Myxobolus petruschewskii is een microscopische parasiet uit de familie Myxobolidae. "Myxobolus petruschewskii" werd in 1964 beschreven door Zhukov. 


</doc>
<doc id="2648230" url="https://nl.wikipedia.org/wiki?curid=2648230" title="Myxobolus pleuronectidae">
Myxobolus pleuronectidae

Myxobolus pleuronectidae is een microscopische parasiet uit de familie Myxobolidae. "Myxobolus pleuronectidae" werd in 1917 beschreven door Hahn. 


</doc>
<doc id="2648231" url="https://nl.wikipedia.org/wiki?curid=2648231" title="Myxobolus purkynjei">
Myxobolus purkynjei

Myxobolus purkynjei is een microscopische parasiet uit de familie Myxobolidae. "Myxobolus purkynjei" werd in 1994 beschreven door Lom & Dyková. 


</doc>
<doc id="2648232" url="https://nl.wikipedia.org/wiki?curid=2648232" title="Myxobolus raibauti">
Myxobolus raibauti

Myxobolus raibauti is een microscopische parasiet uit de familie Myxobolidae. "Myxobolus raibauti" werd in 1997 beschreven door Fall, Kpatcha, Diebakate, Faye & Toguebaye. 


</doc>
<doc id="2648233" url="https://nl.wikipedia.org/wiki?curid=2648233" title="Myxobolus rhinogobii">
Myxobolus rhinogobii

Myxobolus rhinogobii is een microscopische parasiet uit de familie Myxobolidae. "Myxobolus rhinogobii" werd in 1998 beschreven door Chen, in Chen & Ma. 


</doc>
<doc id="2648234" url="https://nl.wikipedia.org/wiki?curid=2648234" title="Myxobolus rhodei">
Myxobolus rhodei

Myxobolus rhodei is een microscopische parasiet uit de familie Myxobolidae. "Myxobolus rhodei" werd in 1994 beschreven door Lom & Dyková. 


</doc>
<doc id="2648235" url="https://nl.wikipedia.org/wiki?curid=2648235" title="Myxobolus spinacurvatura">
Myxobolus spinacurvatura

Myxobolus spinacurvatura is een microscopische parasiet uit de familie Myxobolidae. "Myxobolus spinacurvatura" werd in 1990 beschreven door Maeno, Sorimachi, Ogawa & Egusa. 


</doc>
<doc id="2648236" url="https://nl.wikipedia.org/wiki?curid=2648236" title="Myxobolus spirosulcatus">
Myxobolus spirosulcatus

Myxobolus spirosulcatus is een microscopische parasiet uit de familie Myxobolidae. "Myxobolus spirosulcatus" werd in 1995 beschreven door Maeno, Sorimachi, Ogawa & Kearn. 


</doc>
<doc id="2648238" url="https://nl.wikipedia.org/wiki?curid=2648238" title="Myxobolus stomum">
Myxobolus stomum

Myxobolus stomum is een microscopische parasiet uit de familie Myxobolidae. "Myxobolus stomum" werd in 2003 beschreven door Ali, Abdel-Baki, Sakran, Entzeroth & Abdel-Ghaffar. 


</doc>
<doc id="2648239" url="https://nl.wikipedia.org/wiki?curid=2648239" title="Myxobolus subtecalis">
Myxobolus subtecalis

Myxobolus subtecalis is een microscopische parasiet uit de familie Myxobolidae. "Myxobolus subtecalis" werd in 1938 beschreven door Bond. 


</doc>
<doc id="2648240" url="https://nl.wikipedia.org/wiki?curid=2648240" title="Myxobolus tripterygii">
Myxobolus tripterygii

Myxobolus tripterygii is een microscopische parasiet uit de familie Myxobolidae. "Myxobolus tripterygii" werd in 1953 beschreven door Laird. 


</doc>
<doc id="2648241" url="https://nl.wikipedia.org/wiki?curid=2648241" title="Thelohanellus pyriformis">
Thelohanellus pyriformis

Thelohanellus pyriformis is een microscopische parasiet uit de familie Myxobolidae. "Thelohanellus pyriformis" werd in 1892 beschreven door Thélohan. 


</doc>
<doc id="2648242" url="https://nl.wikipedia.org/wiki?curid=2648242" title="Trigonosporus acanthogobii">
Trigonosporus acanthogobii

Trigonosporus acanthogobii is een microscopische parasiet uit de familie Myxobolidae. "Trigonosporus acanthogobii" werd in 1952 beschreven door Hoshina. 


</doc>
<doc id="2648243" url="https://nl.wikipedia.org/wiki?curid=2648243" title="Kentmoseria alata">
Kentmoseria alata

Kentmoseria alata is een microscopische parasiet uit de familie Ortholineidae. "Kentmoseria alata" werd in 1990 beschreven door Kent & Moser. 


</doc>
<doc id="2648244" url="https://nl.wikipedia.org/wiki?curid=2648244" title="Ortholinea divergens">
Ortholinea divergens

Ortholinea divergens is een microscopische parasiet uit de familie Ortholineidae. "Ortholinea divergens" werd in 1895 beschreven door Thélohan. 


</doc>
<doc id="2648245" url="https://nl.wikipedia.org/wiki?curid=2648245" title="Ortholinea gobiusi">
Ortholinea gobiusi

Ortholinea gobiusi is een microscopische parasiet uit de familie Ortholineidae. "Ortholinea gobiusi" werd in 1968 beschreven door Naidenova. 


</doc>
<doc id="2648247" url="https://nl.wikipedia.org/wiki?curid=2648247" title="Ortholinea orientalis">
Ortholinea orientalis

Ortholinea orientalis is een microscopische parasiet uit de familie Ortholineidae. "Ortholinea orientalis" werd in 1953 beschreven door Shulman & Shulman-Albova. 


</doc>
<doc id="2648248" url="https://nl.wikipedia.org/wiki?curid=2648248" title="Ortholinea sakinachanumae">
Ortholinea sakinachanumae

Ortholinea sakinachanumae is een microscopische parasiet uit de familie Ortholineidae. "Ortholinea sakinachanumae" werd in 1988 beschreven door Ibragimov. 


</doc>
<doc id="2648249" url="https://nl.wikipedia.org/wiki?curid=2648249" title="Gadimyxa arctica">
Gadimyxa arctica

Gadimyxa arctica is een microscopische parasiet uit de familie Parvicapsulidae. "Gadimyxa arctica" werd in 2007 beschreven door Køie, Karlsbakk & Nylund. 


</doc>
<doc id="2648250" url="https://nl.wikipedia.org/wiki?curid=2648250" title="Gadimyxa atlantica">
Gadimyxa atlantica

Gadimyxa atlantica is een microscopische parasiet uit de familie Parvicapsulidae. "Gadimyxa atlantica" werd in 2007 beschreven door Køie, Karlsbakk & Nylund. 


</doc>
<doc id="2648251" url="https://nl.wikipedia.org/wiki?curid=2648251" title="Gadimyxa sphaerica">
Gadimyxa sphaerica

Gadimyxa sphaerica is een microscopische parasiet uit de familie Parvicapsulidae. "Gadimyxa sphaerica" werd in 2007 beschreven door Køie, Karlsbakk & Nylund. 


</doc>
<doc id="2648252" url="https://nl.wikipedia.org/wiki?curid=2648252" title="Neoparvicapsula ovalis">
Neoparvicapsula ovalis

Neoparvicapsula ovalis is een microscopische parasiet uit de familie Parvicapsulidae. "Neoparvicapsula ovalis" werd in 1982 beschreven door Gaevskaya, Kovaljova & Shulman. 


</doc>
<doc id="2648253" url="https://nl.wikipedia.org/wiki?curid=2648253" title="Parvicapsula asymmetrica">
Parvicapsula asymmetrica

Parvicapsula asymmetrica is een microscopische parasiet uit de familie Parvicapsulidae. "Parvicapsula asymmetrica" werd in 1953 beschreven door Shulman. 


</doc>
<doc id="2648254" url="https://nl.wikipedia.org/wiki?curid=2648254" title="Parvicapsula minibicornis">
Parvicapsula minibicornis

Parvicapsula minibicornis is een microscopische parasiet uit de familie Parvicapsulidae. "Parvicapsula minibicornis" werd in 1977 beschreven door Kent, Whitaker & Dawe. 


</doc>
<doc id="2648255" url="https://nl.wikipedia.org/wiki?curid=2648255" title="Parvicapsula pseudobranchicola">
Parvicapsula pseudobranchicola

Parvicapsula pseudobranchicola is een microscopische parasiet uit de familie Parvicapsulidae. "Parvicapsula pseudobranchicola" werd in 2002 beschreven door Karlsbakk, Saether, Hostlund, Fjellsoy & Nylund. 


</doc>
<doc id="2648256" url="https://nl.wikipedia.org/wiki?curid=2648256" title="Parvicapsula renalis">
Parvicapsula renalis

Parvicapsula renalis is een microscopische parasiet uit de familie Parvicapsulidae. "Parvicapsula renalis" werd in 1993 beschreven door Landsberg. 


</doc>
<doc id="2648257" url="https://nl.wikipedia.org/wiki?curid=2648257" title="Parvicapsula schulmani">
Parvicapsula schulmani

Parvicapsula schulmani is een microscopische parasiet uit de familie Parvicapsulidae. "Parvicapsula schulmani" werd in 1981 beschreven door Kovaljova & Gaevskaya. 


</doc>
<doc id="2648258" url="https://nl.wikipedia.org/wiki?curid=2648258" title="Parvicapsula spinachiae">
Parvicapsula spinachiae

Parvicapsula spinachiae is een microscopische parasiet uit de familie Parvicapsulidae. "Parvicapsula spinachiae" werd in 2003 beschreven door Køie. 


</doc>
<doc id="2648259" url="https://nl.wikipedia.org/wiki?curid=2648259" title="Parvicapsula unicornis">
Parvicapsula unicornis

Parvicapsula unicornis is een microscopische parasiet uit de familie Parvicapsulidae. "Parvicapsula unicornis" werd in 1962 beschreven door Kabata. 


</doc>
<doc id="2648260" url="https://nl.wikipedia.org/wiki?curid=2648260" title="Bipteria admiranda">
Bipteria admiranda

Bipteria admiranda is een microscopische parasiet uit de familie Sinuolineidae. "Bipteria admiranda" werd in 1983 beschreven door Kovaljova Zubchenko & Krasin. 


</doc>
<doc id="2648261" url="https://nl.wikipedia.org/wiki?curid=2648261" title="Davisia amoena">
Davisia amoena

Davisia amoena is een microscopische parasiet uit de familie Sinuolineidae. "Davisia amoena" werd in 1980 beschreven door Gaevskaya, Kovaljova & Umnova. 


</doc>
<doc id="2648262" url="https://nl.wikipedia.org/wiki?curid=2648262" title="Davisia diplocrepis">
Davisia diplocrepis

Davisia diplocrepis is een microscopische parasiet uit de familie Sinuolineidae. "Davisia diplocrepis" werd in 1953 beschreven door Laird. 


</doc>
<doc id="2648263" url="https://nl.wikipedia.org/wiki?curid=2648263" title="Davisia hexagrammi">
Davisia hexagrammi

Davisia hexagrammi is een microscopische parasiet uit de familie Sinuolineidae. "Davisia hexagrammi" werd in 2002 beschreven door Zhao, Ma & Song. 


</doc>
<doc id="2648264" url="https://nl.wikipedia.org/wiki?curid=2648264" title="Davisia longibrachia">
Davisia longibrachia

Davisia longibrachia is een microscopische parasiet uit de familie Sinuolineidae. "Davisia longibrachia" werd in 1962 beschreven door Kabata. 


</doc>
<doc id="2648265" url="https://nl.wikipedia.org/wiki?curid=2648265" title="Davisia longifilus">
Davisia longifilus

Davisia longifilus is een microscopische parasiet uit de familie Sinuolineidae. "Davisia longifilus" werd in 2003 beschreven door Aseeva. 


</doc>
<doc id="2648266" url="https://nl.wikipedia.org/wiki?curid=2648266" title="Davisia narvi">
Davisia narvi

Davisia narvi is een microscopische parasiet uit de familie Sinuolineidae. "Davisia narvi" werd in 2002 beschreven door Aseeva. 


</doc>
<doc id="2648267" url="https://nl.wikipedia.org/wiki?curid=2648267" title="Davisia newfoundlandia">
Davisia newfoundlandia

Davisia newfoundlandia is een microscopische parasiet uit de familie Sinuolineidae. "Davisia newfoundlandia" werd in 1973 beschreven door Yoshino & Noble. 


</doc>
<doc id="2648268" url="https://nl.wikipedia.org/wiki?curid=2648268" title="Davisia nototheniae">
Davisia nototheniae

Davisia nototheniae is een microscopische parasiet uit de familie Sinuolineidae. "Davisia nototheniae" werd in 2002 beschreven door Kovaljova, Rodjuk & Grudney. 


</doc>
<doc id="2648269" url="https://nl.wikipedia.org/wiki?curid=2648269" title="Davisia ophidioni">
Davisia ophidioni

Davisia ophidioni is een microscopische parasiet uit de familie Sinuolineidae. "Davisia ophidioni" werd in 1966 beschreven door Zaika. 


</doc>
<doc id="2648270" url="https://nl.wikipedia.org/wiki?curid=2648270" title="Myxoproteus abyssus">
Myxoproteus abyssus

Myxoproteus abyssus is een microscopische parasiet uit de familie Sinuolineidae. "Myxoproteus abyssus" werd in 1974 beschreven door Yoshino & Moser. 


</doc>
<doc id="2648271" url="https://nl.wikipedia.org/wiki?curid=2648271" title="Myxoproteus ambiguus">
Myxoproteus ambiguus

Myxoproteus ambiguus is een microscopische parasiet uit de familie Sinuolineidae. "Myxoproteus ambiguus" werd in 1895 beschreven door Thélohan. 


</doc>
<doc id="2648272" url="https://nl.wikipedia.org/wiki?curid=2648272" title="Myxoproteus caudatus">
Myxoproteus caudatus

Myxoproteus caudatus is een microscopische parasiet uit de familie Sinuolineidae. "Myxoproteus caudatus" werd in 1953 beschreven door Shulman. 


</doc>
<doc id="2648273" url="https://nl.wikipedia.org/wiki?curid=2648273" title="Myxoproteus cujaeus">
Myxoproteus cujaeus

Myxoproteus cujaeus is een microscopische parasiet uit de familie Sinuolineidae. "Myxoproteus cujaeus" werd in 1996 beschreven door Sarkar. 


</doc>
<doc id="2648274" url="https://nl.wikipedia.org/wiki?curid=2648274" title="Myxoproteus elongatus">
Myxoproteus elongatus

Myxoproteus elongatus is een microscopische parasiet uit de familie Sinuolineidae. "Myxoproteus elongatus" werd in 1953 beschreven door Shulman. 


</doc>
<doc id="2648275" url="https://nl.wikipedia.org/wiki?curid=2648275" title="Myxoproteus formosus">
Myxoproteus formosus

Myxoproteus formosus is een microscopische parasiet uit de familie Sinuolineidae. "Myxoproteus formosus" werd in 1979 beschreven door Kovaljova & Gaevskaya. 


</doc>
<doc id="2648276" url="https://nl.wikipedia.org/wiki?curid=2648276" title="Myxoproteus impar">
Myxoproteus impar

Myxoproteus impar is een microscopische parasiet uit de familie Sinuolineidae. "Myxoproteus impar" werd in 2003 beschreven door Zhao & Song. 


</doc>
<doc id="2648277" url="https://nl.wikipedia.org/wiki?curid=2648277" title="Myxoproteus irregularis">
Myxoproteus irregularis

Myxoproteus irregularis is een microscopische parasiet uit de familie Sinuolineidae. "Myxoproteus irregularis" werd in 1962 beschreven door Kabata. 


</doc>
<doc id="2648278" url="https://nl.wikipedia.org/wiki?curid=2648278" title="Myxoproteus meridianalis">
Myxoproteus meridianalis

Myxoproteus meridianalis is een microscopische parasiet uit de familie Sinuolineidae. "Myxoproteus meridianalis" werd in 1977 beschreven door Evdokimova. 


</doc>
<doc id="2648279" url="https://nl.wikipedia.org/wiki?curid=2648279" title="Myxoproteus ovale">
Myxoproteus ovale

Myxoproteus ovale is een microscopische parasiet uit de familie Sinuolineidae. "Myxoproteus ovale" werd in 2003 beschreven door Aseeva. 


</doc>
<doc id="2648280" url="https://nl.wikipedia.org/wiki?curid=2648280" title="Myxoproteus scoleciformis">
Myxoproteus scoleciformis

Myxoproteus scoleciformis is een microscopische parasiet uit de familie Sinuolineidae. "Myxoproteus scoleciformis" werd in 1979 beschreven door Kovaljova & Gaevskaya. 


</doc>
<doc id="2648281" url="https://nl.wikipedia.org/wiki?curid=2648281" title="Neobipteria macrouri">
Neobipteria macrouri

Neobipteria macrouri is een microscopische parasiet uit de familie Sinuolineidae. "Neobipteria macrouri" werd in 1986 beschreven door Kovaljova, Gaevskaya & Krasin. 


</doc>
<doc id="2648282" url="https://nl.wikipedia.org/wiki?curid=2648282" title="Noblea admiranda">
Noblea admiranda

Noblea admiranda is een microscopische parasiet uit de familie Sinuolineidae. "Noblea admiranda" werd in 1989 beschreven door Kovaljova. 


</doc>
<doc id="2648283" url="https://nl.wikipedia.org/wiki?curid=2648283" title="Paramyxoproteus chlorophthalmusi">
Paramyxoproteus chlorophthalmusi

Paramyxoproteus chlorophthalmusi is een microscopische parasiet uit de familie Sinuolineidae. "Paramyxoproteus chlorophthalmusi" werd in 2002 beschreven door Kalavati, Dorothy & Pandian. 


</doc>
<doc id="2648284" url="https://nl.wikipedia.org/wiki?curid=2648284" title="Paramyxoproteus reinhardti">
Paramyxoproteus reinhardti

Paramyxoproteus reinhardti is een microscopische parasiet uit de familie Sinuolineidae. "Paramyxoproteus reinhardti" werd in 1986 beschreven door Wierzbicka. 


</doc>
<doc id="2648285" url="https://nl.wikipedia.org/wiki?curid=2648285" title="Schulmania aenigmatosa">
Schulmania aenigmatosa

Schulmania aenigmatosa is een microscopische parasiet uit de familie Sinuolineidae. "Schulmania aenigmatosa" werd in 1983 beschreven door Kovaljova, Zubchenko & Krasin. 


</doc>
<doc id="2648286" url="https://nl.wikipedia.org/wiki?curid=2648286" title="Schulmania japonica">
Schulmania japonica

Schulmania japonica is een microscopische parasiet uit de familie Sinuolineidae. "Schulmania japonica" werd in 2002 beschreven door Aseeva. 


</doc>
<doc id="2648287" url="https://nl.wikipedia.org/wiki?curid=2648287" title="Schulmania ovale">
Schulmania ovale

Schulmania ovale is een microscopische parasiet uit de familie Sinuolineidae. "Schulmania ovale" werd in 1983 beschreven door Kovaljova, Zubchenko & Krasin. 


</doc>
<doc id="2648288" url="https://nl.wikipedia.org/wiki?curid=2648288" title="Schulmania quadriolobata">
Schulmania quadriolobata

Schulmania quadriolobata is een microscopische parasiet uit de familie Sinuolineidae. "Schulmania quadriolobata" werd in 1983 beschreven door Kovaljova, Zubchenko & Krasin. 


</doc>
<doc id="2648289" url="https://nl.wikipedia.org/wiki?curid=2648289" title="Sinuolinea andameni">
Sinuolinea andameni

Sinuolinea andameni is een microscopische parasiet uit de familie Sinuolineidae. "Sinuolinea andameni" werd in 2002 beschreven door Kalavati, Dorothy & Pandian. 


</doc>
<doc id="2648290" url="https://nl.wikipedia.org/wiki?curid=2648290" title="Sinuolinea argyrosomi">
Sinuolinea argyrosomi

Sinuolinea argyrosomi is een microscopische parasiet uit de familie Sinuolineidae. "Sinuolinea argyrosomi" werd in 2003 beschreven door Zhao & Song. 


</doc>
<doc id="2648291" url="https://nl.wikipedia.org/wiki?curid=2648291" title="Sinuolinea cyclopterina">
Sinuolinea cyclopterina

Sinuolinea cyclopterina is een microscopische parasiet uit de familie Sinuolineidae. "Sinuolinea cyclopterina" werd in 1932 beschreven door Bazikalova. 


</doc>
<doc id="2648292" url="https://nl.wikipedia.org/wiki?curid=2648292" title="Sinuolinea dimorpha">
Sinuolinea dimorpha

Sinuolinea dimorpha is een microscopische parasiet uit de familie Sinuolineidae. "Sinuolinea dimorpha" werd in 1916 beschreven door Davis. 


</doc>
<doc id="2648293" url="https://nl.wikipedia.org/wiki?curid=2648293" title="Sinuolinea indica">
Sinuolinea indica

Sinuolinea indica is een microscopische parasiet uit de familie Sinuolineidae. "Sinuolinea indica" werd in 1997 beschreven door Sarkar. 


</doc>
<doc id="2648294" url="https://nl.wikipedia.org/wiki?curid=2648294" title="Sinuolinea murmanica">
Sinuolinea murmanica

Sinuolinea murmanica is een microscopische parasiet uit de familie Sinuolineidae. "Sinuolinea murmanica" werd in 1932 beschreven door Bazikalova. 


</doc>
<doc id="2648295" url="https://nl.wikipedia.org/wiki?curid=2648295" title="Sinuolinea platycephali">
Sinuolinea platycephali

Sinuolinea platycephali is een microscopische parasiet uit de familie Sinuolineidae. "Sinuolinea platycephali" werd in 2003 beschreven door Zhao & Song. 


</doc>
<doc id="2648296" url="https://nl.wikipedia.org/wiki?curid=2648296" title="Sinuolinea rebae">
Sinuolinea rebae

Sinuolinea rebae is een microscopische parasiet uit de familie Sinuolineidae. "Sinuolinea rebae" werd in 1948 beschreven door Tripathi. 


</doc>
<doc id="2648297" url="https://nl.wikipedia.org/wiki?curid=2648297" title="Sinuolinea schulmani">
Sinuolinea schulmani

Sinuolinea schulmani is een microscopische parasiet uit de familie Sinuolineidae. "Sinuolinea schulmani" werd in 1984 beschreven door Karataev & Iskov. 


</doc>
<doc id="2648298" url="https://nl.wikipedia.org/wiki?curid=2648298" title="Sinuolinea shandongensis">
Sinuolinea shandongensis

Sinuolinea shandongensis is een microscopische parasiet uit de familie Sinuolineidae. "Sinuolinea shandongensis" werd in 2003 beschreven door Zhao & Song. 


</doc>
<doc id="2648299" url="https://nl.wikipedia.org/wiki?curid=2648299" title="Sinuolinea sinuosa">
Sinuolinea sinuosa

Sinuolinea sinuosa is een microscopische parasiet uit de familie Sinuolineidae. "Sinuolinea sinuosa" werd in 1953 beschreven door Shulman. 


</doc>
<doc id="2648300" url="https://nl.wikipedia.org/wiki?curid=2648300" title="Sphaeromyxa atherinae">
Sphaeromyxa atherinae

Sphaeromyxa atherinae is een microscopische parasiet uit de familie Sphaeromyxidae. "Sphaeromyxa atherinae" werd in 1984 beschreven door Karataev & Iskov. 


</doc>
<doc id="2648301" url="https://nl.wikipedia.org/wiki?curid=2648301" title="Sphaeromyxa balbianii">
Sphaeromyxa balbianii

Sphaeromyxa balbianii is een microscopische parasiet uit de familie Sphaeromyxidae. "Sphaeromyxa balbianii" werd in 1892 beschreven door Thélohan. 


</doc>
<doc id="2648302" url="https://nl.wikipedia.org/wiki?curid=2648302" title="Sphaeromyxa gasterostei">
Sphaeromyxa gasterostei

Sphaeromyxa gasterostei is een microscopische parasiet uit de familie Sphaeromyxidae. "Sphaeromyxa gasterostei" werd in 1916 beschreven door Georgévitch. 


</doc>
<doc id="2648303" url="https://nl.wikipedia.org/wiki?curid=2648303" title="Sphaeromyxa hellandi">
Sphaeromyxa hellandi

Sphaeromyxa hellandi is een microscopische parasiet uit de familie Sphaeromyxidae. "Sphaeromyxa hellandi" werd in 1909 beschreven door Auerbach. 


</doc>
<doc id="2648304" url="https://nl.wikipedia.org/wiki?curid=2648304" title="Sphaeromyxa incurvata">
Sphaeromyxa incurvata

Sphaeromyxa incurvata is een microscopische parasiet uit de familie Sphaeromyxidae. "Sphaeromyxa incurvata" werd in 1898 beschreven door Doflein. 


</doc>
<doc id="2648305" url="https://nl.wikipedia.org/wiki?curid=2648305" title="Sphaeromyxa japonica">
Sphaeromyxa japonica

Sphaeromyxa japonica is een microscopische parasiet uit de familie Sphaeromyxidae. "Sphaeromyxa japonica" werd in 2002 beschreven door Aseeva. 


</doc>
<doc id="2648306" url="https://nl.wikipedia.org/wiki?curid=2648306" title="Sphaeromyxa longa">
Sphaeromyxa longa

Sphaeromyxa longa is een microscopische parasiet uit de familie Sphaeromyxidae. "Sphaeromyxa longa" werd in 1921 beschreven door Dunkerley. 


</doc>
<doc id="2648307" url="https://nl.wikipedia.org/wiki?curid=2648307" title="Sphaeromyxa minuta">
Sphaeromyxa minuta

Sphaeromyxa minuta is een microscopische parasiet uit de familie Sphaeromyxidae. "Sphaeromyxa minuta" werd in 1955 beschreven door Polyanskii. 


</doc>
<doc id="2648308" url="https://nl.wikipedia.org/wiki?curid=2648308" title="Sphaeromyxa noblei">
Sphaeromyxa noblei

Sphaeromyxa noblei is een microscopische parasiet uit de familie Sphaeromyxidae. "Sphaeromyxa noblei" werd in 2004 beschreven door Lom. 


</doc>
<doc id="2648309" url="https://nl.wikipedia.org/wiki?curid=2648309" title="Sphaeromyxa ovata">
Sphaeromyxa ovata

Sphaeromyxa ovata is een microscopische parasiet uit de familie Sphaeromyxidae. "Sphaeromyxa ovata" werd in 1921 beschreven door Dunkerley. 


</doc>
<doc id="2648310" url="https://nl.wikipedia.org/wiki?curid=2648310" title="Sphaeromyxa sabrazesi">
Sphaeromyxa sabrazesi

Sphaeromyxa sabrazesi is een microscopische parasiet uit de familie Sphaeromyxidae. "Sphaeromyxa sabrazesi" werd in 1900 beschreven door Laveran & Mesnil. 


</doc>
<doc id="2648311" url="https://nl.wikipedia.org/wiki?curid=2648311" title="Sphaeromyxa sevastopoli">
Sphaeromyxa sevastopoli

Sphaeromyxa sevastopoli is een microscopische parasiet uit de familie Sphaeromyxidae. "Sphaeromyxa sevastopoli" werd in 1970 beschreven door Naidenova. 


</doc>
<doc id="2648312" url="https://nl.wikipedia.org/wiki?curid=2648312" title="Sphaeromyxa solomoni">
Sphaeromyxa solomoni

Sphaeromyxa solomoni is een microscopische parasiet uit de familie Sphaeromyxidae. "Sphaeromyxa solomoni" werd in 2002 beschreven door Aseeva. 


</doc>
<doc id="2648313" url="https://nl.wikipedia.org/wiki?curid=2648313" title="Sphaeromyxa tripterygii">
Sphaeromyxa tripterygii

Sphaeromyxa tripterygii is een microscopische parasiet uit de familie Sphaeromyxidae. "Sphaeromyxa tripterygii" werd in 1953 beschreven door Laird. 


</doc>
<doc id="2648314" url="https://nl.wikipedia.org/wiki?curid=2648314" title="Sphaeromyxa zaharoni">
Sphaeromyxa zaharoni

Sphaeromyxa zaharoni is een microscopische parasiet uit de familie Sphaeromyxidae. "Sphaeromyxa zaharoni" werd in 2004 beschreven door Diamant, Whipps & Kent. 


</doc>
<doc id="2648315" url="https://nl.wikipedia.org/wiki?curid=2648315" title="Hoferellus caudatus">
Hoferellus caudatus

Hoferellus caudatus is een microscopische parasiet uit de familie Sphaerosporidae. "Hoferellus caudatus" werd in 1910 beschreven door Parisi. 


</doc>
<doc id="2648316" url="https://nl.wikipedia.org/wiki?curid=2648316" title="Myxobilatus convexum">
Myxobilatus convexum

Myxobilatus convexum is een microscopische parasiet uit de familie Sphaerosporidae. "Myxobilatus convexum" werd in 1991 beschreven door Yurakhno. 


</doc>
<doc id="2648317" url="https://nl.wikipedia.org/wiki?curid=2648317" title="Myxobilatus gasterostei">
Myxobilatus gasterostei

Myxobilatus gasterostei is een microscopische parasiet uit de familie Sphaerosporidae. "Myxobilatus gasterostei" werd in 1912 beschreven door Parisi. 


</doc>
<doc id="2648318" url="https://nl.wikipedia.org/wiki?curid=2648318" title="Myxobilatus platessae">
Myxobilatus platessae

Myxobilatus platessae is een microscopische parasiet uit de familie Sphaerosporidae. "Myxobilatus platessae" werd in 1932 beschreven door Bazikalova. 


</doc>
<doc id="2648319" url="https://nl.wikipedia.org/wiki?curid=2648319" title="Palliatus binus">
Palliatus binus

Palliatus binus is een microscopische parasiet uit de familie Sphaerosporidae. "Palliatus binus" werd in 2003 beschreven door Aseeva. 


</doc>
<doc id="2648320" url="https://nl.wikipedia.org/wiki?curid=2648320" title="Palliatus indecorus">
Palliatus indecorus

Palliatus indecorus is een microscopische parasiet uit de familie Sphaerosporidae. "Palliatus indecorus" werd in 1979 beschreven door Shulman, Kovaljova & Dubina. 


</doc>
<doc id="2648321" url="https://nl.wikipedia.org/wiki?curid=2648321" title="Palliatus mirabilis">
Palliatus mirabilis

Palliatus mirabilis is een microscopische parasiet uit de familie Sphaerosporidae. "Palliatus mirabilis" werd in 1979 beschreven door Shulman, Kovaljova & Dubina. 


</doc>
<doc id="2648322" url="https://nl.wikipedia.org/wiki?curid=2648322" title="Polysporoplasma mugilis">
Polysporoplasma mugilis

Polysporoplasma mugilis is een microscopische parasiet uit de familie Sphaerosporidae. "Polysporoplasma mugilis" werd in 1995 beschreven door Sitja-Bobadilla & Alvarez-Pellitero. 


</doc>
<doc id="2648323" url="https://nl.wikipedia.org/wiki?curid=2648323" title="Polysporoplasma sparis">
Polysporoplasma sparis

Polysporoplasma sparis is een microscopische parasiet uit de familie Sphaerosporidae. "Polysporoplasma sparis" werd in 1995 beschreven door Sitja-Bobadilla & Alvarez-Pellitero. 


</doc>
<doc id="2648324" url="https://nl.wikipedia.org/wiki?curid=2648324" title="Sphaerospora araii">
Sphaerospora araii

Sphaerospora araii is een microscopische parasiet uit de familie Sphaerosporidae. "Sphaerospora araii" werd in 1985 beschreven door Arthur & Lom. 


</doc>
<doc id="2648325" url="https://nl.wikipedia.org/wiki?curid=2648325" title="Sphaerospora armatura">
Sphaerospora armatura

Sphaerospora armatura is een microscopische parasiet uit de familie Sphaerosporidae. "Sphaerospora armatura" werd in 1974 beschreven door Yoshino & Moser. 


</doc>
<doc id="2648326" url="https://nl.wikipedia.org/wiki?curid=2648326" title="Sphaerospora brevis">
Sphaerospora brevis

Sphaerospora brevis is een microscopische parasiet uit de familie Sphaerosporidae. "Sphaerospora brevis" werd in 1955 beschreven door Polyanskii. 


</doc>
<doc id="2648327" url="https://nl.wikipedia.org/wiki?curid=2648327" title="Sphaerospora brevoides">
Sphaerospora brevoides

Sphaerospora brevoides is een microscopische parasiet uit de familie Sphaerosporidae. "Sphaerospora brevoides" werd in 2009 beschreven door Zhao & Song. 


</doc>
<doc id="2648328" url="https://nl.wikipedia.org/wiki?curid=2648328" title="Sphaerospora caspialosae">
Sphaerospora caspialosae

Sphaerospora caspialosae is een microscopische parasiet uit de familie Sphaerosporidae. "Sphaerospora caspialosae" werd in 1939 beschreven door Dogel'. 


</doc>
<doc id="2648329" url="https://nl.wikipedia.org/wiki?curid=2648329" title="Sphaerospora compressa">
Sphaerospora compressa

Sphaerospora compressa is een microscopische parasiet uit de familie Sphaerosporidae. "Sphaerospora compressa" werd in 1939 beschreven door Noble. 


</doc>
<doc id="2648330" url="https://nl.wikipedia.org/wiki?curid=2648330" title="Sphaerospora dicentrarchi">
Sphaerospora dicentrarchi

Sphaerospora dicentrarchi is een microscopische parasiet uit de familie Sphaerosporidae. "Sphaerospora dicentrarchi" werd in 1992 beschreven door Sitjà-Bobadilla & Alvarez-Pellitero. 


</doc>
<doc id="2648331" url="https://nl.wikipedia.org/wiki?curid=2648331" title="Sphaerospora dykovae">
Sphaerospora dykovae

Sphaerospora dykovae is een microscopische parasiet uit de familie Sphaerosporidae. "Sphaerospora dykovae" werd in 2010 beschreven door Gunter & Adlard. 


</doc>
<doc id="2648332" url="https://nl.wikipedia.org/wiki?curid=2648332" title="Sphaerospora elegans">
Sphaerospora elegans

Sphaerospora elegans is een microscopische parasiet uit de familie Sphaerosporidae. "Sphaerospora elegans" werd in 1892 beschreven door Thélohan. 


</doc>
<doc id="2648333" url="https://nl.wikipedia.org/wiki?curid=2648333" title="Sphaerospora fugu">
Sphaerospora fugu

Sphaerospora fugu is een microscopische parasiet uit de familie Sphaerosporidae. "Sphaerospora fugu" werd in 2000 beschreven door Tun, Yokoyama, Ogawa & Wakayabashi. 


</doc>
<doc id="2648334" url="https://nl.wikipedia.org/wiki?curid=2648334" title="Sphaerospora glomerosa">
Sphaerospora glomerosa

Sphaerospora glomerosa is een microscopische parasiet uit de familie Sphaerosporidae. "Sphaerospora glomerosa" werd in 1917 beschreven door Davis. 


</doc>
<doc id="2648335" url="https://nl.wikipedia.org/wiki?curid=2648335" title="Sphaerospora koreana">
Sphaerospora koreana

Sphaerospora koreana is een microscopische parasiet uit de familie Sphaerosporidae. "Sphaerospora koreana" werd in 2001 beschreven door Cho & Kim. 


</doc>
<doc id="2648336" url="https://nl.wikipedia.org/wiki?curid=2648336" title="Sphaerospora lobosa">
Sphaerospora lobosa

Sphaerospora lobosa is een microscopische parasiet uit de familie Sphaerosporidae. "Sphaerospora lobosa" werd in 1917 beschreven door Davis. 


</doc>
<doc id="2648337" url="https://nl.wikipedia.org/wiki?curid=2648337" title="Sphaerospora lutjani">
Sphaerospora lutjani

Sphaerospora lutjani is een microscopische parasiet uit de familie Sphaerosporidae. "Sphaerospora lutjani" werd in 1996 beschreven door Kpatcha, Diebakate & Toguebaye. 


</doc>
<doc id="2648338" url="https://nl.wikipedia.org/wiki?curid=2648338" title="Sphaerospora mugili">
Sphaerospora mugili

Sphaerospora mugili is een microscopische parasiet uit de familie Sphaerosporidae. "Sphaerospora mugili" werd in 2002 beschreven door Yurakhno & Maltsev. 


</doc>
<doc id="2648339" url="https://nl.wikipedia.org/wiki?curid=2648339" title="Sphaerospora perlata">
Sphaerospora perlata

Sphaerospora perlata is een microscopische parasiet uit de familie Sphaerosporidae. "Sphaerospora perlata" werd in 1893 beschreven door Gurley. 


</doc>
<doc id="2648340" url="https://nl.wikipedia.org/wiki?curid=2648340" title="Sphaerospora platessae">
Sphaerospora platessae

Sphaerospora platessae is een microscopische parasiet uit de familie Sphaerosporidae. "Sphaerospora platessae" werd in 1903 beschreven door Woodcock. 


</doc>
<doc id="2648341" url="https://nl.wikipedia.org/wiki?curid=2648341" title="Sphaerospora renicola">
Sphaerospora renicola

Sphaerospora renicola is een microscopische parasiet uit de familie Sphaerosporidae. "Sphaerospora renicola" werd in 1895 beschreven door Thélohan. 


</doc>
<doc id="2648342" url="https://nl.wikipedia.org/wiki?curid=2648342" title="Sphaerospora rostrata">
Sphaerospora rostrata

Sphaerospora rostrata is een microscopische parasiet uit de familie Sphaerosporidae. "Sphaerospora rostrata" werd in 1895 beschreven door Thélohan. 


</doc>
<doc id="2648343" url="https://nl.wikipedia.org/wiki?curid=2648343" title="Sphaerospora simplex">
Sphaerospora simplex

Sphaerospora simplex is een microscopische parasiet uit de familie Sphaerosporidae. "Sphaerospora simplex" werd in 1984 beschreven door Kovaljova & Zubchenko. 


</doc>
<doc id="2648344" url="https://nl.wikipedia.org/wiki?curid=2648344" title="Sphaerospora sparidarum">
Sphaerospora sparidarum

Sphaerospora sparidarum is een microscopische parasiet uit de familie Sphaerosporidae. "Sphaerospora sparidarum" werd in 2001 beschreven door Sitjá-Bobadilla & Alvarez-Pellitero. 


</doc>
<doc id="2648345" url="https://nl.wikipedia.org/wiki?curid=2648345" title="Sphaerospora sphaerula">
Sphaerospora sphaerula

Sphaerospora sphaerula is een microscopische parasiet uit de familie Sphaerosporidae. "Sphaerospora sphaerula" werd in 1939 beschreven door Noble. 


</doc>
<doc id="2648346" url="https://nl.wikipedia.org/wiki?curid=2648346" title="Sphaerospora testicularis">
Sphaerospora testicularis

Sphaerospora testicularis is een microscopische parasiet uit de familie Sphaerosporidae. "Sphaerospora testicularis" werd in 1990 beschreven door Sitjà-Bobadilla & Alvarez-Pellitero. 


</doc>
<doc id="2648347" url="https://nl.wikipedia.org/wiki?curid=2648347" title="Sphaerospora undulans">
Sphaerospora undulans

Sphaerospora undulans is een microscopische parasiet uit de familie Sphaerosporidae. "Sphaerospora undulans" werd in 1970 beschreven door Meglitsch. 


</doc>
<doc id="2648348" url="https://nl.wikipedia.org/wiki?curid=2648348" title="Hexacapsula neothunni">
Hexacapsula neothunni

Hexacapsula neothunni is een microscopische parasiet uit de familie Kudoidae. "Hexacapsula neothunni" werd in 1953 beschreven door Arai & Matsumoto. 


</doc>
<doc id="2648349" url="https://nl.wikipedia.org/wiki?curid=2648349" title="Kudoa alliaria">
Kudoa alliaria

Kudoa alliaria is een microscopische parasiet uit de familie Kudoidae. "Kudoa alliaria" werd in 1979 beschreven door Kovaleva, Shulman & Yakovlev. 


</doc>
<doc id="2648350" url="https://nl.wikipedia.org/wiki?curid=2648350" title="Kudoa anamiensis">
Kudoa anamiensis

Kudoa anamiensis is een microscopische parasiet uit de familie Kudoidae. "Kudoa anamiensis" werd in 1978 beschreven door Egusa & Nakajima. 


</doc>
<doc id="2648352" url="https://nl.wikipedia.org/wiki?curid=2648352" title="Kudoa azoni">
Kudoa azoni

Kudoa azoni is een microscopische parasiet uit de familie Kudoidae. "Kudoa azoni" werd in 2004 beschreven door Aseeva. 


</doc>
<doc id="2648353" url="https://nl.wikipedia.org/wiki?curid=2648353" title="Kudoa camarguensis">
Kudoa camarguensis

Kudoa camarguensis is een microscopische parasiet uit de familie Kudoidae. "Kudoa camarguensis" werd in 1999 beschreven door Pampoulie, Marques, Crivelli & Bouchereau. 


</doc>
<doc id="2648354" url="https://nl.wikipedia.org/wiki?curid=2648354" title="Kudoa cascasia">
Kudoa cascasia

Kudoa cascasia is een microscopische parasiet uit de familie Kudoidae. "Kudoa cascasia" werd in 1996 beschreven door Sarkar & Chaudry. 


</doc>
<doc id="2648356" url="https://nl.wikipedia.org/wiki?curid=2648356" title="Kudoa caudata">
Kudoa caudata

Kudoa caudata is een microscopische parasiet uit de familie Kudoidae. "Kudoa caudata" werd in 1983 beschreven door Kovaleva & Gaevskaya. 


</doc>
<doc id="2648357" url="https://nl.wikipedia.org/wiki?curid=2648357" title="Kudoa chaetodoni">
Kudoa chaetodoni

Kudoa chaetodoni is een microscopische parasiet uit de familie Kudoidae. "Kudoa chaetodoni" werd in 2007 beschreven door Burger, Cribb & Adlard. 


</doc>
<doc id="2648358" url="https://nl.wikipedia.org/wiki?curid=2648358" title="Kudoa chilkaensis">
Kudoa chilkaensis

Kudoa chilkaensis is een microscopische parasiet uit de familie Kudoidae. "Kudoa chilkaensis" werd in 1951 beschreven door Tripathi. 


</doc>
<doc id="2648359" url="https://nl.wikipedia.org/wiki?curid=2648359" title="Kudoa ciliatae">
Kudoa ciliatae

Kudoa ciliatae is een microscopische parasiet uit de familie Kudoidae. "Kudoa ciliatae" werd in 1992 beschreven door Lom, Rohde & Dyková. 


</doc>
<doc id="2648360" url="https://nl.wikipedia.org/wiki?curid=2648360" title="Kudoa clupeidae">
Kudoa clupeidae

Kudoa clupeidae is een microscopische parasiet uit de familie Kudoidae. "Kudoa clupeidae" werd in 1917 beschreven door Hahn. 


</doc>
<doc id="2648361" url="https://nl.wikipedia.org/wiki?curid=2648361" title="Kudoa crumena">
Kudoa crumena

Kudoa crumena is een microscopische parasiet uit de familie Kudoidae. "Kudoa crumena" werd in 1967 beschreven door Iversen & van Meter. 


</doc>
<doc id="2648362" url="https://nl.wikipedia.org/wiki?curid=2648362" title="Kudoa cynoglossi">
Kudoa cynoglossi

Kudoa cynoglossi is een microscopische parasiet uit de familie Kudoidae. "Kudoa cynoglossi" werd in 1994 beschreven door Obiekezie & Lick. 


</doc>
<doc id="2648363" url="https://nl.wikipedia.org/wiki?curid=2648363" title="Kudoa dianae">
Kudoa dianae

Kudoa dianae is een microscopische parasiet uit de familie Kudoidae. "Kudoa dianae" werd in 2002 beschreven door Dyková, Fajer & Fiala. 


</doc>
<doc id="2648364" url="https://nl.wikipedia.org/wiki?curid=2648364" title="Kudoa funduli">
Kudoa funduli

Kudoa funduli is een microscopische parasiet uit de familie Kudoidae. "Kudoa funduli" werd in 1915 beschreven door Hahn. 


</doc>
<doc id="2648365" url="https://nl.wikipedia.org/wiki?curid=2648365" title="Kudoa graminatorcyni">
Kudoa graminatorcyni

Kudoa graminatorcyni is een microscopische parasiet uit de familie Kudoidae. "Kudoa graminatorcyni" werd in 2005 beschreven door Adlard, Bryant, Whipps & Kent. 


</doc>
<doc id="2648366" url="https://nl.wikipedia.org/wiki?curid=2648366" title="Kudoa histolytica">
Kudoa histolytica

Kudoa histolytica is een microscopische parasiet uit de familie Kudoidae. "Kudoa histolytica" werd in 1928 beschreven door Pérard. 


</doc>
<doc id="2648367" url="https://nl.wikipedia.org/wiki?curid=2648367" title="Kudoa hypoepicardialis">
Kudoa hypoepicardialis

Kudoa hypoepicardialis is een microscopische parasiet uit de familie Kudoidae. "Kudoa hypoepicardialis" werd in 2004 beschreven door Blaylock, Bullard & Whipps. 


</doc>
<doc id="2648368" url="https://nl.wikipedia.org/wiki?curid=2648368" title="Kudoa insolita">
Kudoa insolita

Kudoa insolita is een microscopische parasiet uit de familie Kudoidae. "Kudoa insolita" werd in 1979 beschreven door Shulman & Kovaljova in Kovaljova Shulman & Yakovlev. 


</doc>
<doc id="2648369" url="https://nl.wikipedia.org/wiki?curid=2648369" title="Kudoa intestinalis">
Kudoa intestinalis

Kudoa intestinalis is een microscopische parasiet uit de familie Kudoidae. "Kudoa intestinalis" werd in 1993 beschreven door Maeno, Magasawa & Sorimachi. 


</doc>
<doc id="2648370" url="https://nl.wikipedia.org/wiki?curid=2648370" title="Kudoa iwatai">
Kudoa iwatai

Kudoa iwatai is een microscopische parasiet uit de familie Kudoidae. "Kudoa iwatai" werd in 1983 beschreven door Egusa & Shiomitsu. 


</doc>
<doc id="2648371" url="https://nl.wikipedia.org/wiki?curid=2648371" title="Kudoa kabatai">
Kudoa kabatai

Kudoa kabatai is een microscopische parasiet uit de familie Kudoidae. "Kudoa kabatai" werd in 1979 beschreven door Shulman & Kovaljova in Kovaljova Shulman & Yakovlev. 


</doc>
<doc id="2648372" url="https://nl.wikipedia.org/wiki?curid=2648372" title="Kudoa lateolabracis">
Kudoa lateolabracis

Kudoa lateolabracis is een microscopische parasiet uit de familie Kudoidae. "Kudoa lateolabracis" werd in 2004 beschreven door Yokoyama, Whipps, Kent, Mizuno & Kawakami. 


</doc>
<doc id="2648373" url="https://nl.wikipedia.org/wiki?curid=2648373" title="Kudoa leiostomi">
Kudoa leiostomi

Kudoa leiostomi is een microscopische parasiet uit de familie Kudoidae. "Kudoa leiostomi" werd in 1994 beschreven door Dyková, Lom & Overstreet. 


</doc>
<doc id="2648374" url="https://nl.wikipedia.org/wiki?curid=2648374" title="Kudoa lethrini">
Kudoa lethrini

Kudoa lethrini is een microscopische parasiet uit de familie Kudoidae. "Kudoa lethrini" werd in 2007 beschreven door Burger, Cribb & Adlard. 


</doc>
<doc id="2648375" url="https://nl.wikipedia.org/wiki?curid=2648375" title="Kudoa lunata">
Kudoa lunata

Kudoa lunata is een microscopische parasiet uit de familie Kudoidae. "Kudoa lunata" werd in 1983 beschreven door Lom Dyková & Lhotákova. 


</doc>
<doc id="2648376" url="https://nl.wikipedia.org/wiki?curid=2648376" title="Kudoa lutjanus">
Kudoa lutjanus

Kudoa lutjanus is een microscopische parasiet uit de familie Kudoidae. "Kudoa lutjanus" werd in 2005 beschreven door Wang, Huang, Tsai, Cheng, Tsai, Chen, Chen, Chiu, Liaw, Chang & Chen. 


</doc>
<doc id="2648377" url="https://nl.wikipedia.org/wiki?curid=2648377" title="Kudoa megacapsula">
Kudoa megacapsula

Kudoa megacapsula is een microscopische parasiet uit de familie Kudoidae. "Kudoa megacapsula" werd in 2005 beschreven door Yokoyama & Itoh. 


</doc>
<doc id="2648378" url="https://nl.wikipedia.org/wiki?curid=2648378" title="Kudoa miniauriculata">
Kudoa miniauriculata

Kudoa miniauriculata is een microscopische parasiet uit de familie Kudoidae. "Kudoa miniauriculata" werd in 1996 beschreven door Whitaker, Kent & Sakanari. 


</doc>
<doc id="2648379" url="https://nl.wikipedia.org/wiki?curid=2648379" title="Kudoa minithyrsites">
Kudoa minithyrsites

Kudoa minithyrsites is een microscopische parasiet uit de familie Kudoidae. "Kudoa minithyrsites" werd in 2003 beschreven door Whipps, Adlard, Bryant, Lester, Findlay & Kent. 


</doc>
<doc id="2648380" url="https://nl.wikipedia.org/wiki?curid=2648380" title="Kudoa mirabilis">
Kudoa mirabilis

Kudoa mirabilis is een microscopische parasiet uit de familie Kudoidae. "Kudoa mirabilis" werd in 1991 beschreven door Naidenova & Gaevskaya. 


</doc>
<doc id="2648381" url="https://nl.wikipedia.org/wiki?curid=2648381" title="Kudoa monodactyli">
Kudoa monodactyli

Kudoa monodactyli is een microscopische parasiet uit de familie Kudoidae. "Kudoa monodactyli" werd in 2006 beschreven door Gunter, Cribb, Whipps & Adlard. 


</doc>
<doc id="2648382" url="https://nl.wikipedia.org/wiki?curid=2648382" title="Kudoa musculoliquefaciens">
Kudoa musculoliquefaciens

Kudoa musculoliquefaciens is een microscopische parasiet uit de familie Kudoidae. "Kudoa musculoliquefaciens" werd in 1954 beschreven door Matsumoto & Arai. 


</doc>
<doc id="2648383" url="https://nl.wikipedia.org/wiki?curid=2648383" title="Kudoa nova">
Kudoa nova

Kudoa nova is een microscopische parasiet uit de familie Kudoidae. "Kudoa nova" werd in 1975 beschreven door Naidenova. 


</doc>
<doc id="2648384" url="https://nl.wikipedia.org/wiki?curid=2648384" title="Kudoa ovivora">
Kudoa ovivora

Kudoa ovivora is een microscopische parasiet uit de familie Kudoidae. "Kudoa ovivora" werd in 1999 beschreven door Swearer & Robertson. 


</doc>
<doc id="2648385" url="https://nl.wikipedia.org/wiki?curid=2648385" title="Kudoa paniformis">
Kudoa paniformis

Kudoa paniformis is een microscopische parasiet uit de familie Kudoidae. "Kudoa paniformis" werd in 1981 beschreven door Kabata & Whitaker. 


</doc>
<doc id="2648386" url="https://nl.wikipedia.org/wiki?curid=2648386" title="Kudoa paralichtys">
Kudoa paralichtys

Kudoa paralichtys is een microscopische parasiet uit de familie Kudoidae. "Kudoa paralichtys" werd in 2003 beschreven door Cho & Kim. 


</doc>
<doc id="2648387" url="https://nl.wikipedia.org/wiki?curid=2648387" title="Kudoa pericardialis">
Kudoa pericardialis

Kudoa pericardialis is een microscopische parasiet uit de familie Kudoidae. "Kudoa pericardialis" werd in 1978 beschreven door Nakajima & Egusa. 


</doc>
<doc id="2648388" url="https://nl.wikipedia.org/wiki?curid=2648388" title="Kudoa permulticapsula">
Kudoa permulticapsula

Kudoa permulticapsula is een microscopische parasiet uit de familie Kudoidae. "Kudoa permulticapsula" werd in 2003 beschreven door Whipps, Adlard, Bryant & Kent. 


</doc>
<doc id="2648389" url="https://nl.wikipedia.org/wiki?curid=2648389" title="Kudoa quadratum">
Kudoa quadratum

Kudoa quadratum is een microscopische parasiet uit de familie Kudoidae. "Kudoa quadratum" werd in 1895 beschreven door Thélohan. 


</doc>
<doc id="2648390" url="https://nl.wikipedia.org/wiki?curid=2648390" title="Kudoa quadricornis">
Kudoa quadricornis

Kudoa quadricornis is een microscopische parasiet uit de familie Kudoidae. "Kudoa quadricornis" werd in 2003 beschreven door Whipps, Adlard, Bryant & Kent. 


</doc>
<doc id="2648391" url="https://nl.wikipedia.org/wiki?curid=2648391" title="Kudoa rosenbuschi">
Kudoa rosenbuschi

Kudoa rosenbuschi is een microscopische parasiet uit de familie Kudoidae. "Kudoa rosenbuschi" werd in 1966 beschreven door Gelormini) Szidat. 


</doc>
<doc id="2648392" url="https://nl.wikipedia.org/wiki?curid=2648392" title="Kudoa sciaenae">
Kudoa sciaenae

Kudoa sciaenae is een microscopische parasiet uit de familie Kudoidae. "Kudoa sciaenae" werd in 1990 beschreven door Teran, Llicán & Luque. 


</doc>
<doc id="2648393" url="https://nl.wikipedia.org/wiki?curid=2648393" title="Kudoa scomberomori">
Kudoa scomberomori

Kudoa scomberomori is een microscopische parasiet uit de familie Kudoidae. "Kudoa scomberomori" werd in 2005 beschreven door Adlard, Bryant, Whipps & Kent. 


</doc>
<doc id="2648394" url="https://nl.wikipedia.org/wiki?curid=2648394" title="Kudoa sebastea">
Kudoa sebastea

Kudoa sebastea is een microscopische parasiet uit de familie Kudoidae. "Kudoa sebastea" werd in 2004 beschreven door Aseeva. 


</doc>
<doc id="2648395" url="https://nl.wikipedia.org/wiki?curid=2648395" title="Kudoa shkae">
Kudoa shkae

Kudoa shkae is een microscopische parasiet uit de familie Kudoidae. "Kudoa shkae" werd in 1994 beschreven door Dyková, Lom & Overstreet. 


</doc>
<doc id="2648396" url="https://nl.wikipedia.org/wiki?curid=2648396" title="Kudoa sphyraeni">
Kudoa sphyraeni

Kudoa sphyraeni is een microscopische parasiet uit de familie Kudoidae. "Kudoa sphyraeni" werd in 1979 beschreven door Narasimhamurti & Kalavati. 


</doc>
<doc id="2648397" url="https://nl.wikipedia.org/wiki?curid=2648397" title="Kudoa stellula">
Kudoa stellula

Kudoa stellula is een microscopische parasiet uit de familie Kudoidae. "Kudoa stellula" werd in 1991 beschreven door Yurakhno. 


</doc>
<doc id="2648398" url="https://nl.wikipedia.org/wiki?curid=2648398" title="Kudoa tachysurae">
Kudoa tachysurae

Kudoa tachysurae is een microscopische parasiet uit de familie Kudoidae. "Kudoa tachysurae" werd in 1983 beschreven door Sarkar & Mazumder. 


</doc>
<doc id="2648399" url="https://nl.wikipedia.org/wiki?curid=2648399" title="Kudoa tetraspora">
Kudoa tetraspora

Kudoa tetraspora is een microscopische parasiet uit de familie Kudoidae. "Kudoa tetraspora" werd in 1979 beschreven door Narasimhamurti & Kalavati. 


</doc>
<doc id="2648400" url="https://nl.wikipedia.org/wiki?curid=2648400" title="Kudoa thalassomi">
Kudoa thalassomi

Kudoa thalassomi is een microscopische parasiet uit de familie Kudoidae. "Kudoa thalassomi" werd in 2005 beschreven door Adlard, Bryant, Whipps & Kent. 


</doc>
<doc id="2648401" url="https://nl.wikipedia.org/wiki?curid=2648401" title="Kudoa thyrsites">
Kudoa thyrsites

Kudoa thyrsites is een microscopische parasiet uit de familie Kudoidae. "Kudoa thyrsites" werd in 1924 beschreven door Gilchrist. 


</doc>
<doc id="2648402" url="https://nl.wikipedia.org/wiki?curid=2648402" title="Pentacapsula cutanea">
Pentacapsula cutanea

Pentacapsula cutanea is een microscopische parasiet uit de familie Kudoidae. "Pentacapsula cutanea" werd in 1984 beschreven door Kovaljova & Gaevskaya. 


</doc>
<doc id="2648403" url="https://nl.wikipedia.org/wiki?curid=2648403" title="Pentacapsula muscularis">
Pentacapsula muscularis

Pentacapsula muscularis is een microscopische parasiet uit de familie Kudoidae. "Pentacapsula muscularis" werd in 1983 beschreven door Cheung, Nigrelli & Ruggieri. 


</doc>
<doc id="2648404" url="https://nl.wikipedia.org/wiki?curid=2648404" title="Pentacapsula neurophila">
Pentacapsula neurophila

Pentacapsula neurophila is een microscopische parasiet uit de familie Kudoidae. "Pentacapsula neurophila" werd in 2003 beschreven door Grossel, Dyková, Handlinger & Munday. 


</doc>
<doc id="2648405" url="https://nl.wikipedia.org/wiki?curid=2648405" title="Pentacapsula shulmani">
Pentacapsula shulmani

Pentacapsula shulmani is een microscopische parasiet uit de familie Kudoidae. "Pentacapsula shulmani" werd in 1970 beschreven door Naigjenova & Zaika. 


</doc>
<doc id="2648406" url="https://nl.wikipedia.org/wiki?curid=2648406" title="Septemcapsula yasunagai">
Septemcapsula yasunagai

Septemcapsula yasunagai is een microscopische parasiet uit de familie Kudoidae. "Septemcapsula yasunagai" werd in 1984 beschreven door Hsieh & Chen. 


</doc>
<doc id="2648407" url="https://nl.wikipedia.org/wiki?curid=2648407" title="Trilosporoides platessae">
Trilosporoides platessae

Trilosporoides platessae is een microscopische parasiet uit de familie Kudoidae. "Trilosporoides platessae" werd in 2005 beschreven door Køie. 


</doc>
<doc id="2648408" url="https://nl.wikipedia.org/wiki?curid=2648408" title="Trilospora californica">
Trilospora californica

Trilospora californica is een microscopische parasiet uit de familie Trilosporidae. "Trilospora californica" werd in 1939 beschreven door Noble. 


</doc>
<doc id="2648409" url="https://nl.wikipedia.org/wiki?curid=2648409" title="Trilospora minuta">
Trilospora minuta

Trilospora minuta is een microscopische parasiet uit de familie Trilosporidae. "Trilospora minuta" werd in 1984 beschreven door Kovaljova & Zubchenko. 


</doc>
<doc id="2648410" url="https://nl.wikipedia.org/wiki?curid=2648410" title="Trilospora muscularis">
Trilospora muscularis

Trilospora muscularis is een microscopische parasiet uit de familie Trilosporidae. "Trilospora muscularis" werd in 1987 beschreven door Priebe. 


</doc>
<doc id="2648411" url="https://nl.wikipedia.org/wiki?curid=2648411" title="Unicapsula muscularis">
Unicapsula muscularis

Unicapsula muscularis is een microscopische parasiet uit de familie Trilosporidae. "Unicapsula muscularis" werd in 1924 beschreven door Davis. 


</doc>
<doc id="2648412" url="https://nl.wikipedia.org/wiki?curid=2648412" title="Unicapsula pflugfelderi">
Unicapsula pflugfelderi

Unicapsula pflugfelderi is een microscopische parasiet uit de familie Trilosporidae. "Unicapsula pflugfelderi" werd in 1975 beschreven door Schuberg, Sprague & Reinboth. 


</doc>
<doc id="2648413" url="https://nl.wikipedia.org/wiki?curid=2648413" title="Unicapsula seriolae">
Unicapsula seriolae

Unicapsula seriolae is een microscopische parasiet uit de familie Trilosporidae. "Unicapsula seriolae" werd in 1982 beschreven door Lester. 


</doc>
<doc id="2648904" url="https://nl.wikipedia.org/wiki?curid=2648904" title="Inhibitie van enzymen">
Inhibitie van enzymen

Een inhibitor of enzymremmer is een molecuul dat kan binden aan enzymen en dat daardoor de enzymactiviteit kan verminderen. Enzymen zijn in staat allerlei biochemische reacties efficiënt uit te voeren; ze spelen een cruciale rol in vrijwel alle biologische processen. Door specifieke enzymen te remmen kan de stofwisseling beïnvloed worden. Inhibitie is een essentieel onderdeel van vrijwel alle biochemische processen; biologische systemen bevatten daarom vele soorten inhibitors. Maar er wordt ook veel onderzoek gedaan om nieuwe inhibitors te ontwerpen, te synthetiseren en toe te passen; bijvoorbeeld als geneesmiddel.

De moleculaire structuur van een enzym bevat een "active site": een locatie waar een stof zich kan binden, om vervolgens door het enzym omgezet te worden in een andere stof. De stof die zich aan een enzym bindt wordt het "substraat" genoemd. Een inhibitor werkt vaak door op de plaats van het substraat te gaan zitten, waardoor het substraat niet meer kan binden. Een inhibitor kan er ook voor zorgen dat de structuur van de "active site" wijzigt, waardoor binding van het substraat eveneens verhinderd wordt. Tegenover inhibitors staan enzymactivators, dit zijn moleculen die enzymactiviteit kunnen verhogen.

Inhibitie kan zowel "reversibel" (omkeerbaar) als "irreversibel" (onomkeerbaar) zijn. Irreversibele inhibitors werken doorgaans doordat ze reageren met een enzym; het enzym wordt daardoor chemisch veranderd (door de vorming van een covalente verbinding met de inhibitor). Irreversibele inhibitors kunnen belangrijke aminozuurresiduen veranderen, die nodig zijn voor enzymatische activiteit. Reversible inhibitors daarentegen vormen niet-covalente verbindingen met het enzym; er is dan sprake een evenwichtsreactie die door veranderende omstandigheden omgekeerd kan worden.

Reversibele inhibitors binden aan enzymen door middel van niet-covalente interacties, zoals waterstofbruggen, hydrofobe interacties, en ionenbindingen. Dergelijke interacties zijn vaak zwak, maar wanneer er verschillende van deze interacties aanwezig zijn, dan kan een sterke en zeer specifieke binding ontstaan. De inhibitor kan echter eenvoudig van het enzym verwijderd worden door middel van een verdunning van de concentratie van de inhibitor.

Er zijn vier soorten reversibele inhibitors. Ze zijn geordend volgens het effect wat de concentratie van het substraat van een enzym op de binding van de inhibitor heeft.





De enzymkinetiek bestudeert de reactiesnelheden van enzymen. Hierbij wordt gebruikgemaakt van Michaelis-Mentenparameters. Deze constanten worden beïnvloed door inhibitors. Het bekendste model voor enzymkinetiek is de Michaelis-Mentenkinetiek. Deze beschrijft een enzym (E) en zijn substraat (S) die samen een enzym–substraatcomplex (ES) vormen. Het enzym katalyseert vervolgens de omzetting van het substraat in het product (P), waarbij E en P vrijkomen. Een inhibitor (I) kan ofwel binden aan E, ofwel aan ES. Hierbij horen de dissociatieconstanten "K" en "K"'.

Een tweetal parameters waarmee de kinetiek van een enzym beschreven kan worden zijn "V" en "K".
(Merk op dat het hier gaat om evenwichtsreacties: niet alle enzymen zijn noodzakelijkerwijs "bezet", ook al zijn er veel meer substraat- of inhibitormoleculen dan enzymmoleculen; en omgekeerd worden niet alle substraat- of inhibitormoleculen gebruikt, ook al is het enzym in overmaat aanwezig).

De verschillende typen reversibele inhibitie kunnen gekarakteriseerd worden aan de hand van hun invloed op "V" en "K".
Irreversible inhibitors vormen doorgaans een covalente binding met een enzym, een reactie die niet omkeerbaar is. Irreversibele inhibitors bevatten vaak reactieve functionele groepen, bijvoorbeeld, aldehyden, haloalkanen, alkenen, Michael-acceptors, fenylsulfonaten, fluorofosfonaten of bijvoorbeeld een stikstofmosterd. Dit zijn elektrofiele groepen die met zijketens van aminozuren kunnen reageren. De aminozuurresiduen waarmee ze reageren bevatten nucleofiele groepen zoals hydroxyl(OH-)groepen of sulfhydryl(SH-)groepen. Dit zijn met name serine, cysteine, threonine en tyrosine.

Irreversibele inhibitie dient onderscheiden te worden van de irreversibele deactivatie van enzymen. Een irreversibele inhibitor is doorgaans specifiek voor een bepaalde klasse enzym en deactiveert niet alle eiwitten. Ze vernietigen niet de gehele structuur van een eiwit maar veranderen slechts de "active site". Daartegenover staan een aantal omstandigheden die denaturatie of afbraak (hydrolyse) van een enzym veroorzaken, bijvoorbeeld extreme temperaturen of pH's, of toevoeging van geconcentreerd zoutzuur. Dit zijn niet-specifieke effecten die (vrijwel) alle soorten eiwitten treffen en dat is iets anders dan inhibitie.


</doc>
<doc id="2649082" url="https://nl.wikipedia.org/wiki?curid=2649082" title="Strigeidida">
Strigeidida

De Strigeidida vormen een onderorde van de orde Digenea van de platwormen (Platyhelminthes). Het is een groep van parasitaire platwormen met een ingewikkelde levenscyclus waarbij slakken als tussengastheer een rol spelen.

Zoals met alle platwormen is er geen consensus over de indeling. Hier is gebruik gemaakt van de taxonomybrowser waarbij de onderorde wordt verdeeld in zes superfamilies en 12 families. Het meest bekend zijn de Schistosomatidae; soorten uit deze familie zijn de veroorzakers van de ziekte bilharzia.

Onderorde Strigeidida


</doc>
<doc id="2652862" url="https://nl.wikipedia.org/wiki?curid=2652862" title="Cymothoa exigua">
Cymothoa exigua

Cymothoa exigua is een pissebed uit de familie Cymothoidae. De wetenschappelijke naam van de soort is voor het eerst geldig gepubliceerd in 1884 door Schioedte & Meinert.

"Cymothoa exigua" is berucht om zijn bizarre parasitaire levenswijze. De in zee levende pissebed kruipt via de kieuwen een vis (meestal een baarsachtige) binnen en zet zich vast in de tong van zijn gastheer, waarna hij bloed opneemt uit de nog levende tong. Langzamerhand sterft de tong vervolgens door atrofie af, waarna de parasiet de functie van de tong overneemt. De vis kan zijn tong blijven gebruiken en de pissebed richt verder vermoedelijk weinig schade aan. "C. exigua" is de enige bekende parasiet die functioneel een orgaan van zijn gastheer vervangt.

De soort komt voor van de Golf van Californië tot aan de Golf van Guayaquil en ook in de wateren rond Nieuw-Zeeland. 

Deze parasitaire pissebed vormde de inspiratie voor de Amerikaanse horrorfilm "The Bay" uit 2012. In de film is "Cymothoa exigua" tot monsterlijke proporties uitvergroot en begon in plaats van op vissen, op mensen te parasiteren.


</doc>
<doc id="2667046" url="https://nl.wikipedia.org/wiki?curid=2667046" title="Trachelophyllum clavatum">
Trachelophyllum clavatum

Trachelophyllum clavatum is een trilhaardiertje uit de familie Trachelophyllidae. De wetenschappelijke naam van de soort is voor het eerst geldig gepubliceerd in 1886 door Stokes.


</doc>
<doc id="2697702" url="https://nl.wikipedia.org/wiki?curid=2697702" title="Eucestoda">
Eucestoda

Eucestoda is de orde van de platwormen (Platyhelminthes). Binnen deze orde is de superfamilie Cyclophyllidea ondergebracht met onder andere de familie Taeniidae, de "echte lintwormen".

De orde Eucestoda wordt meestal onderverdeeld in vijf superfamilies:


</doc>
<doc id="2697745" url="https://nl.wikipedia.org/wiki?curid=2697745" title="Kyfoscoliose">
Kyfoscoliose

Kyfoscoliose is een combinatie van kyfose (een abnormale kromming van de wervelkolom naar achteren) en scoliose (een abnormale kromming van de wervelkolom naar de zijkant). Deze aandoening is meestal aangeboren. 


</doc>
<doc id="2698135" url="https://nl.wikipedia.org/wiki?curid=2698135" title="Guineaworm">
Guineaworm

De Guineaworm "(Dracunculus medinensis)" is een parasitaire rondworm. De worm heeft kleine zoetwatereenoogkreeftjes als tussengastheer en een zoogdier als uiteindelijke gastheer. De worm veroorzaakt de aandoening dracunculiasis.

De volwassen vrouwtjes van deze worm behoren tot de langste parasitaire wormen die een zoogdier kunnen infecteren. Vrouwtjes van deze wormen kunnen wel 80-100 cm lang worden; zij leven in de huid van de gastheer en veroorzaken daar een blaar, vaak aan een voet of andere ledemaat.
Volwassen vrouwtjes leven in de huid van het slachtoffer. Voor zij naar buiten kruipen veroorzaken ze een brandende pijn in de blaar. Als het slachtoffer de blaar in het water houdt krijgt het vrouwtje de kans om larven (het L1-stadium) die zij reeds geproduceerd heeft kwijt te raken. Deze larven zijn 0,5 tot 0,7 mm lang en 0,018 tot 0,024 mm breed; zij zijn vrijlevend en worden opgenomen door bepaalde soorten cyclopidae (eenoogkreeftjes) die in zoet water leven, voornamelijk soorten uit de geslachten Mesocyclops en Thermocyclops.

Binnen 14 dagen bij 26 °C doorloopt de larve twee volgende stadia in dit kreeftje ("watervlo") en wordt besmettelijk voor de volgende gastheer. Door ongefilterd water te drinken kan de watervlo worden ingeslikt. Die sterft spoedig in de maag, maar de besmettelijke larve boort zich door de maagwand en komt terecht in andere lichaamsholten. Daar worden de wormen volwassen en paren. Dit hele proces duurt ongeveer 100 dagen. De mannetjes blijven relatief klein en kapselen zich ergens binnen het lichaam in en sterven op den duur. Het bevruchte vrouwtje groeit door tot het formaat van een sliert spaghetti en vestigt zich in de huid van het slachtoffer en probeert via het veroorzaken van een blaar haar larven te lozen in zoet water. Hiermee is de cyclus rond.

Vooral mensen en theoretisch (onder laboratoriumomstandigheden) ook honden en katten
kunnen optreden als de uiteindelijke gastheer van deze worm. Preventie is betrekkelijk eenvoudig en goedkoop uit te voeren door de watervlooien uit het drinkwater te verwijderen met een filter van textiel. Daardoor is de bestrijding van deze worm een groot succes en dreigt de guineaworm een bedreigde diersoort te worden. In 2012 kondigde de voormalige Amerikaanse president Jimmy Carter van het Carter Institute het spoedige uitsterven van de worm aan. Dit instituut houdt zich onder meer bezig met de bestrijding van dracunculiasis.


</doc>
<doc id="2698232" url="https://nl.wikipedia.org/wiki?curid=2698232" title="Psychomotorische kindertherapie">
Psychomotorische kindertherapie

Psychomotorische kindertherapie is een ervaringsgerichte vorm van hulpverlening voor kinderen en jongeren met psychosociale of psychische problemen. De therapie zich richt op beïnvloeding van het handelen, voelen en denken. Door middel van interventies gericht op de lichaamservaring en/of het handelen in bewegingssituaties sluit de psychomotorische kindertherapeut aan bij datgene wat je bij het kind van nature al aantreft: bewegen, muzikaliteit, creativiteit en spel. Al bewegend en spelend wordt het kind in staat gesteld te uiten wat het niet in woorden kan uitdrukken en kan het oefenen met nieuw gedrag.

Het menselijk brein is het orgaan wat verantwoordelijk is voor het eigen gedrag. Wetenschappelijk onderzoek heeft aangetoond dat de leefomgeving en de ervaring die men daarin opdoet, van wezenlijk belang is voor het eigen gedrag. Ervaringen bepalen welk genetisch potentieel (dat wat in aanleg aanwezig is) tot uiting komt, doordat ervaringen bepalen welke verbindingen in de hersenen worden gelegd. Deze verbindingen vormen patronen die gedurende het hele leven blijven bestaan. Deze patronen worden als herinnering opgeslagen in het brein en bepalen hoe men reageert (het eigen gedrag) op iedere situatie in het leven.

Soms is het nodig om bepaalde reacties (gedrag) te veranderen, omdat de situaties, waar ze voor gebruikt zijn, niet meer hetzelfde zijn. Komt deze verandering er niet dan ontstaat er onbegrip over de manier waarop gereageerd wordt. Aanhoudend onbegrip leidt tot een neerwaartse spiraal van negatieve ervaringen.

Het gedrag is opgebouwd uit een aantal gedragscomponenten die elkaar onderling beïnvloeden. Deze gedragscomponenten zijn:

Deze verschillende gedragscomponenten zijn wel te onderscheiden maar nooit te scheiden. De gedragscomponenten van het kind worden beïnvloed door wat er genetisch, in aanleg bij het kind aanwezig is en door wat het kind meemaakt in zijn leven (in heden en verleden). Gegevens over de verschillende gedragscomponenten, de genetische aanleg en de invloeden van de omgeving (in heden en verleden) geven de therapeut inzicht in het ontstaan, de aard en de ernst van de gedragsproblematiek. In de therapie stemt de therapeut af op het ontwikkelingsniveau van het kind per gedragscomponent en speelt daarmee in op de behoeftes en gevoelens van het kind.

De opleiding tot psychomotorisch kindertherapeut is een erkende driejarige post HBO opleiding en wordt verzorgd door de Stichting “Le Bon Départ”. Afgestudeerden kunnen werkzaam zijn in het (speciaal)onderwijs, binnen instellingen voor de gezondheidszorg, in de ambulante hulpverlening of in een vrijgevestigde praktijk.

In 1993 is de Nederlandse Vereniging voor Psychomotorische Kindertherapie "le bon Départ" (NVPMKT) opgericht.
De vereniging voert een kwaliteitsbeleid en stelt zich de bestudering en ontwikkeling van het vak en behartiging van de maatschappelijke belangen van leden ten doel.

De vereniging hanteert een registratiereglement met bindende verplichtingen voor haar leden, aangaande de kwaliteitsbewaking van de praktijk van de psychomotorische kindertherapie.

Geregistreerde therapeuten zijn gebonden aan de beroepscode.

De therapeuten werken in diverse instellingen binnen de geestelijke gezondheidszorg, verstandelijk gehandicaptenzorg, forensische psychiatrie, psychogeriatrie, jeugdhulpverlening, kinder- en jeugdpsychiatrie, het speciaal onderwijs, en in de revalidatie. Daarnaast zijn er psychomotorisch kindertherapeuten die een eigen praktijk hebben.

Psychomotorische therapie



</doc>
<doc id="2698322" url="https://nl.wikipedia.org/wiki?curid=2698322" title="Wynoldus Munniks">
Wynoldus Munniks

Wynoldus Munniks of Wijnold Munniks (Joure, 4 december 1744 – Groningen, 8 september 1806) was een Nederlands hoogleraar in de geneeskunde. Hij studeerde in Nederland en Frankrijk, en werd in 1769 in Leiden bevorderd tot doctor in de geneeskunde. In 1771 werd hij benoemd tot hoogleraar aan de universiteit te Groningen, waarbij hij een deel van de taken van Petrus Camper overnam, die hij in 1773 geheel zou overnemen. Eerder was hij assistent van Camper geweest, en had hij samen met Camper proeven gedaan op het gebied van inenting van vee tegen de toentertijd heersende veeziekten, overigens met matig resultaat. Zijn portret, van de hand van Wessel Lubbers, hangt in het academiegebouw in Groningen.



</doc>
<doc id="2699078" url="https://nl.wikipedia.org/wiki?curid=2699078" title="Schmallenbergvirus">
Schmallenbergvirus

Het Schmallenbergvirus is een virus dat ziekte en geboorteafwijkingen veroorzaakt bij runderen, schapen en geiten.

Het virus werd voor het eerst aangetroffen in november 2011 bij een veestapel in het Duitse dorpje Schmallenberg. Begin december 2011 is besmetting met het virus ook vastgesteld bij Belgisch en Nederlands vee. Op 22 januari 2012 werd bevestigd dat de ziekte ook in Groot-Brittannië bij schapen is aangetoond, en vier dagen later in Frankrijk. Sindsdien heeft het virus zich over een groot deel van West- en Noord-Europa verspreid (zie kaartje).

Bij runderen veroorzaakt het virus gedurende enkele dagen koorts, diarree, zwakte en verminderde melkproductie. Deze verschijnselen werden in de zomer van 2011 bij zowel Duitse als Nederlandse bedrijven waargenomen. Bij de zieke dieren werd op 18 november in Duitsland het virus vastgesteld. Ook in Nederland bleek het virus bij de koeien met de ziekteverschijnselen aangetroffen te worden, terwijl het virus bij niet-getroffen bedrijven inderdaad niet werd vastgesteld.
Op 23 januari 2012 werden twee kalveren besmet verklaard. Gelijktijdig werd de Nederlandse Tweede Kamer geïnformeerd.

Begin december 2011 bleek het virus ook schapen te treffen: het veroorzaakt misvormde lammeren. De misvormingen kunnen van vele aard zijn: vergroeiingen van ledematen of afwezige hersenen. Veel misvormde lammeren worden dood geboren, de andere zijn niet levensvatbaar. Opmerkelijk daarbij is dat er soms in één worp gezonde en zieke lammeren geboren worden. Ook bij koeien lijkt het virus de geboorte van misvormde kalveren te veroorzaken. Op 4 januari 2012 bleken bij een hobbyboer in Dalfsen ook twee geiten besmet.

Op 1 februari 2012 maakten Duitse onderzoekers van de diergezondheidsdienst CVUA in Münster bekend dat schapen na een initiële besmetting immuniteit ontwikkelen. Dit heeft tot gevolg dat ze bij volgende zwangerschappen beschermd zijn en weer gezonde lammeren ter wereld brengen. Daardoor zal deze ziekte zich steeds trager uitbreiden, naarmate de veestapel meer immuun wordt.

Het virus is ook aangetroffen bij alpaca’s, herten, bisons, elanden, kamelen en paarden. Daarbij is niet vastgesteld dat al deze diersoorten ook ziek kunnen worden van het virus: Bij alpaca's zijn bijvoorbeeld wel antistoffen in het bloed aangetroffen maar zij bleken niet vatbaar te zijn voor de ziekte.

Het virus lijkt verwant te zijn aan het al in 1959 in Japan ontdekte Akabanevirus. Beiden behoren tot de orthobunyavirussen. Er zijn vooralsnog geen aanwijzingen dat het virus ook mensen zou kunnen besmetten (zoönose). Er bestaat echter een ander orthobunyavirus dat bij mensen wél ziekteverschijnselen geeft, dit La Crosse-virus kan encefalitis veroorzaken. In maart 2012 werd bekendgemaakt dat het Rijksinstituut voor Volksgezondheid en Milieu onderzoek doet naar mogelijke overdracht van het virus op mensen.

Het virus werd aangetoond op knutten, waarmee het vermoeden is bevestigd dat de knut, een zeer klein steekvliegje dat ook verantwoordelijk is voor de verspreiding van het blauwtongvirus, de verspreider zou kunnen zijn. Er is vooralsnog geen enkele directe besmetting van dier op dier aangetoond.
Het RIVM achtte het na een onderzoek onder 300 mensen onwaarschijnlijk dat mensen kunnen worden besmet.

In Nederland is per 20 december 2011 voor dieren met verschijnselen van een Smallenbergvirusbesmetting een meldplicht ingesteld.

Op 4 juli 2012 maakte staatssecretaris Bleker bekend dat de meldplicht was komen te vervallen.



</doc>
<doc id="2699160" url="https://nl.wikipedia.org/wiki?curid=2699160" title="Akabanevirus">
Akabanevirus

Het akabanevirus (wetenschappelijke naam: "Akabane virus") is een virus dat voor het eerst geïsoleerd werd in Japan. 

Het virus is van het geslacht orthobunyavirus en komt voor bij runderen, schapen en geiten. Het virus werd voor het eerst geïsoleerd in 1959 in het Japanse Akabane uit muggen van de soort "Aedes vexans" en het geslacht "Culex". Het virus wordt overgebracht door verschillende soorten muggen en knutten. Meestal veroorzaakt het alleen een milde ziekte met koorts bij herkauwers, echter bij drachtige dieren kan het leiden tot ernstige aangeboren afwijkingen en abortussen.

Nederland werd in december 2011 overvallen door een verwant virus, het Schmallenbergvirus. Het virus werd in november ontdekt in de Duitse stad Schmallenberg. Het geeft aanleiding tot misgeboorte bij schapen en koeiendiarree.


</doc>
<doc id="2699400" url="https://nl.wikipedia.org/wiki?curid=2699400" title="Onchocerca">
Onchocerca

Onchocerca is een geslacht van parasiaire rondwormen uit de familie Onchocercidae. Tot dit geslacht behoort "Onchocerca volvulus", een nematode die Onchocerciasis ofwel rivierblindheid veroorzaakt. In Afrika en Midden-en Zuid-Amerika komt deze ziekte veel voor, vooral in gebieden langs rivieren omdat de besmettelijke wormen worden overgedragen via kriebelmuggen uit het geslacht "Simulium" ("black flies" in het Engels) die alleen langs rivieren gedijen.
Geslacht "Onchocerca"


</doc>
<doc id="2699448" url="https://nl.wikipedia.org/wiki?curid=2699448" title="Onchocerca volvulus">
Onchocerca volvulus

Onchocerca volvulus is een parasitaire rondworm uit de familie Onchocercidae die Onchocerciasis ofwel rivierblindheid veroorzaakt. In Afrika en Midden- en Zuid-Amerika komt deze ziekte veel voor, vooral in gebieden langs rivieren omdat de besmettelijke wormen worden overgedragen via kriebelmuggen uit het geslacht "Simulium" ("black fly" in het Engels), die alleen langs rivieren gedijen.

De volwassen wormen leven in het onderhuidse bindweefsel van mensen en vormen daar knobbeltjes. Volwassen wormen zijn slechts een paar mm dik, maar kunnen tot wel 40 cm (mannetjes) of 70 cm (vrouwtjes) lang worden. Volwassen vrouwtjes produceren geen eieren maar zogenaamde microfilaria (1000 tot 300 per dag), dat zijn 0,22 tot 0,28 mm grote larfjes die zich verplaatsen door het lymfevatenstelsel en vandaar naar het bloedvatenstelsel. Zo kunnen deze larfjes ook terechtkomen in het hoornvlies van het oog en daardoor blindheid veroorzaken.

Via het bloed dat door kriebelmuggen wordt opgezogen, komen de L1-larven in het lichaam van dit insect, waar ze zich door de maag boren en in de spieren en uiteindelijk bij de monddelen terechtkomen. Dit proces duurt een paar weken, waarbij de larve twee keer vervelt. Het besmettelijke L3-stadium wordt bij het zuigen van bloed bij mensen weer overgedragen. De rijping van L3-larve tot volwassen worm duurt nog 6 tot 12 maanden. Hiermee is de cyclus rond.


</doc>
<doc id="2699537" url="https://nl.wikipedia.org/wiki?curid=2699537" title="Kir2.2">
Kir2.2

Het eiwit Kir2.2 vormt een kaliumionkanaal dat een belangrijke functie heeft in spier- en hersencellen.

Kaliumionkanalen komen tot expressie in niet-exciteerbare cellen, zoals in fibroblasten en endotheel cellen, en in elektrisch actieve cellen, bijvoorbeeld hart- en hersencellen. In dit laatste celtype spelen kaliumionkanalen een rol in het genereren en reguleren van actiepotentialen (AP). De familie van Kir-kaliumionkanalen zorgen voor een ion stroom die mede leidt tot repolarisatie van een cel en vervolgens tot stabilisatie van de membraanpotentiaal, alvorens een nieuwe AP zal ontstaan. Deze ion stroom wordt aangeduid als de inwaarts rectificerende kaliumstroom I. De Kir-kanalen worden geclassificeerd in 7 subfamilies, waarbij de Kir2.x subfamilie (Kir2.1-2.6) voornamelijk verantwoordelijk is voor de I-rectificatie in het hart, de skeletspieren, en de hersenen. 

Het coderende gen voor menselijk Kir2.2 is KCNJ12. Het gen ligt op chromosoom 17, met de exacte locatie 17p11.2. Het Kir2.2 eiwit is opgebouwd uit 433 aminozuren, het moleculair gewicht is ongeveer 48 kDa en daarmee bijna gelijk aan het Kir2.1 eiwit. In het algemeen delen de Kir-kanalen dezelfde structurele opbouw. Een Kir-kanaal wordt gevormd uit 4 subunits. Elk subunit bestaat uit twee transmembraan domeinen (M1 en M2) met daar tussenin een pore loop structuur die functioneert als een kaliumselectiviteitsfilter, en een cytoplasmatisch amino-terminaal en carboxyl-terminaal deel. 

De exacte functie van Kir2.2 is nog niet geheel duidelijk. Tot nu toe zijn er geen menselijke aandoeningen gevonden die het gevolg zijn van mutaties in het KCNJ12 gen. In proefdieren waaruit Kir2.2 is verwijderd door toepassing van de zogenaamde knock-out technologie worden geen levensbedreigende afwijkingen gevonden. Wel werd duidelijk dat de hoeveelheid I in hartcellen was gehalveerd .Ook bleek dat de I-eigenschappen enigszins waren veranderd, hetgeen suggereert dat Kir2.2 een interactie aangaat met Kir2.1. In zo’n heteromultimeer ionkanaal komen de specifieke functionele karakteristieken van Kir2.1 en Kir2.2 tot uiting. Ook andere studies ondersteunen deze hypothese. Zo bleek uit biochemische experimenten, en proeven met konijnen hartspiercellen, dat I in het hart voornamelijk ontstaat door gemengde Kir2.1/Kir2.2 kanalen. Ook bleek dat de manier waarop bariumzouten Kir2.1/Kir2.2 kanalen blokkeren, vrijwel identiek te zijn aan I-blokkade in de hartcel. 
De consequentie van de aanwezigheid van gemengde kanalen kan groot zijn bij het syndroom van Andersen-Tawil. Een mutatie in het Kir2.1 eiwit, waardoor dit niet meer functioneert, kan er toe leiden dat ook een gemengd Kir2.1/Kir2.2 kanaal niet meer werkzaam is. Dit leidt tot een grotere afname van I dan wanneer er geen gemengde kanalen worden gevormd.

Onderzoek naar Kir2.2 wordt onder andere gedaan met een knock-out muismodel. Het onderzoeksinstituut dat het Kir2.2 knock-out muismodel heeft geïntroduceerd is de afdeling "Molecular and Cellular Physiology" van het Standford University Medical Center.

Daarnaast zijn er nog andere internationale onderzoeksinstituten die de functie van Kir2.2 onderzoeken:

Onderzoek aan Kir-kanalen binnen Nederland:



</doc>
<doc id="2699792" url="https://nl.wikipedia.org/wiki?curid=2699792" title="Marie-Louise von Franz">
Marie-Louise von Franz

Marie-Louise von Franz (München, 4 januari 1915 – Küsnacht bij Zürich, 17 februari 1998) was een Zwitserse Jungiaanse psycholoog en wetenschapper, en medewerkster van Carl Gustav Jung.

Von Franz werd geboren in München, Duitsland, als dochter van een Oostenrijkse baron. In 1918 ging familie Von Franz in Zwitserland wonen en in 1932 verkreeg Marie-Louise op drieëntwintigjarige leeftijd de Zwitserse nationaliteit. In Zwitserland was zij bekend onder de naam Marlus. Na een gedegen literatuurstudie studeerde zij psychologie en klassieke filologie aan de Universiteit Zürich, waar zij in 1943 promoveerde.

In 1934 begon haar lange samenwerking met Jung (tot zijn dood in 1961), die bijzonder intensief was op het gebied van zijn studie naar de alchemie. Jung geloofde in de eenheid van de psychologische en materiële wereld, dat wil zeggen dat zij alleen maar verschillende manifestaties zijn van hetzelfde. Hij geloofde ook dat dit concept van de "unus mundus" onderzocht kon worden door research naar de archetypen van de "natuurlijke getallen". In verband met zijn leeftijd droeg hij dit probleem over aan Von Franz. Twee van haar boeken, "Zahl und Zeit" en "Psyche und Materie" gaan over dit onderzoek.

Jung moedigde Von Franz aan om te gaan samenwonen met mede-jungiaans analytica Barbara Hannah, die 23 jaar ouder was. Toen Hannah aan Jung vroeg waarom hij er zo op uit was hen bij elkaar te brengen, antwoordde Jung dat hij wilde dat Von Franz zag "dat niet alle vrouwen zulke bruten zijn als haar moeder", en verklaarde ook dat "de echte reden waarom je zou moeten samenleven is dat je voornaamste belangstelling de analyse moest zijn en dat analytici niet alleen moesten leven". De twee vrouwen bleven hun leven lang met elkaar bevriend.

Von Franz rondde Jungs werk "Mysterium Coniunctionis" af met een interpretatie van de "Aurora consurgens", een christelijk-alchemistische tekst die 1957 verscheen en die aan Thomas van Aquino wordt toegeschreven. Vele jaren was zij docente en leeranalytica aan het door haar opgerichte "C.G. Jung-Instituut" in Zürich en erevoorzitter van het "Onderzoeks- en opleidingscentrum voor dieptepsychologie naar C.G. Jung en Marie-Louise von Franz".

In 1968 was Von Franz de eerste die publiceerde dat de mathematische structuur van het DNA analoog is aan dat van de "I Ching". Zij refereert aan de publicatie in haar boek "Psyche und Materie".

In 1974 richtte Von Franz samen met andere analytici (René Malamud, Willi Obrist, Alfred Ribi en Paul Walder) de "Stiftung für Jung'sche Psychologie" in Küsnacht op. Deze stichting had als doel het ondersteunen van het onderzoek en de verbreiding van de kennis op het gebied van de Jungiaanse dieptepsychologie. De eigen uitgeverij van de stichting geeft het tijdschrift "Jungiana" uit. Von Franz heeft over verscheidene onderwerpen gepubliceerd en heeft diepgaand onderzoek verricht naar de relatie tussen de psyche en de materie en naar synchroniciteit.

Von Franz schreef meer dan twintig boeken over de analytische psychologie, met name over sprookjes in relatie tot archetypische of dieptepsychologie. Ze schreef ook over onderwerpen als alchemie gezien vanuit Jungiaans, psychologisch perspectief, en actieve imaginatie, die beschreven kan worden als bewust dromen. In "Der Mensch und seine Symbole" beschrijft zij actieve imaginatie als volgt: "Actieve imaginatie is een bepaalde manier van beeldende meditatie, waarbij men doelbewust in contact kan treden met het onbewuste en een bewuste verbinding kan maken met psychische verschijnselen."

Naast haar vele boeken maakte zij in 1987 met haar student Fraser Boa een serie films getiteld "The Way of the Dream". In "The Way of the Dream" claimt zij meer dan 65.000 dromen te hebben geïnterpreteerd, voornamelijk in haar praktijk in Küsnacht.

Von Franz had ook een betekenisvolle briefwisseling met Nobelprijswinnaar Wolfgang Pauli. Na Pauli's dood vernietigde zijn weduwe Franca met opzet alle brieven die Von Franz naar haar echtgenoot gestuurd had en die hij zorgvuldig achter slot had bewaard in zijn bureau. Alle brieven die Pauli naar Marie-Louise von Franz stuurde, zijn gespaard gebleven en later ter beschikking gesteld aan de onderzoekers en gepubliceerd.

Naast deze boeken werkte Marie-Louise von Franz samen met Emma Jung aan "Die Graalslegend in psychologischer Sicht" (1960), die de psychologische symboliek van de legende van de Heilige graal behandelt.




</doc>
<doc id="2699897" url="https://nl.wikipedia.org/wiki?curid=2699897" title="Orthobunyavirus">
Orthobunyavirus

Het orthobunyavirus is een genus van de Bunyaviridaefamilie. 

Het geslacht is het meest divers in Afrika, Australië en Oceanië, maar komt bijna wereldwijd voor. De meeste orthobunyavirus soorten worden overgebracht door muggen en veroorzaken veeziektes. Een aantal soorten, waaronder het California encephalitisvirus en het La Crossevirus kunnen ook hersenontsteking veroorzaken bij mensen. 



</doc>
<doc id="2699949" url="https://nl.wikipedia.org/wiki?curid=2699949" title="Kraamkliniek Huize Ooievaar">
Kraamkliniek Huize Ooievaar

De Utrechtse kraamkliniek "Huize Ooievaar" werd opgericht in 1934 door mevrouw N.J. van Wieringen. De kliniek werd in de volksmond wel "het Ooievaartje" genoemd. De kraamkliniek bestond 45 jaar, van 1934 tot en met 1979.

Huize Ooievaar was gevestigd aan de Johan Willem Frisostraat in Utrecht-Oost, tussen het Wilhelminapark en het Rosarium in de wijk Oudwijk. In de kliniek werkten drie verloskundigen en een team van kraamverzorgsters, in totaal waren er (eind jaren 70) 20 personeelsleden in dienst. Er vonden per jaar zo'n 800 tot 900 bevallingen plaats. Eind jaren 70 daalde dat echter naar zo'n 300 per jaar. De daling hing onder meer samen met het dalend aantal geboortes en met de opkomst van poliklinisch bevallen. Door de financiële problemen die hierdoor ontstonden moest de kraamkliniek per 1 januari 1979 sluiten.

In het jaar voor de sluiting was de kraamkliniek nog ingrijpend verbouwd. Daarbij werd het naastgelegen pand erbij getrokken. Deze verbouwing was al vanaf 1974 voorbereid. Omdat alle vergunningen al waren verleend, werd de verbouwing, ondanks de toenemende financiële problemen, toch doorgezet.

De kraamkliniek bood voor vrouwen in Utrecht een alternatief naast thuis bevallen of in een ziekenhuis bevallen. De moeders brachten de kraamtijd, tien dagen, door in de kraamkliniek en hoefden geen beroep te doen op kraamhulp aan huis.


</doc>
<doc id="2700069" url="https://nl.wikipedia.org/wiki?curid=2700069" title="Anguillicoloides crassus">
Anguillicoloides crassus

Anguillicoloides crassus is soort rondworm. Het is een bloedzuigende parasiet uit de familie Anguillicolidae en de orde Spirurida (vroeger Camallanida) die leeft in de zwemblaas van echte palingen (het geslacht "Anguilla"). De larven verspreiden zich via een tussengastheer (kreeftachtigen zoals eenoogkreeftjes, maar mogelijk ook vissen) die door de paling via het voedsel weer wordt opgenomen.

In 2006 werd het geslacht gesplitst in "Anguillicola" en "Anguillicoloides". De wetenschappelijke naam "Anguillicola crassa" komt daarom nog veel voor in de literatuur.

"Anguillicoloides crassus" kwam in het begin van de jaren 1980, waarschijnlijk via importen van levende paling uit Japan, in Nederland en Noord-Duitsland terecht. De parasiet breidde zich snel uit binnen de populaties van paling in Europa. Halverwege de jaren 1980 kwam de worm massaal voor bij de paling ("Anguilla anguilla") in de Nederlandse wateren.


</doc>
<doc id="2700083" url="https://nl.wikipedia.org/wiki?curid=2700083" title="Teken van Lhermitte">
Teken van Lhermitte

Het teken van Lhermitte is een elektrische gewaarwording die langs de nek langs de wervelkolom en in de ledematen gevoeld wordt. Bij veel patiënten wordt het opgewekt door het hoofd voorover te buigen. Het teken is vernoemd naar Jacques Jean Lhermitte, een Frans neuroloog en neuropsychiater. 

Het komt onder andere voor bij multiple sclerose. 


</doc>
<doc id="2700684" url="https://nl.wikipedia.org/wiki?curid=2700684" title="Fotofosforylatie">
Fotofosforylatie

Fotofosforylatie is de productie van ATP door het gebruik van de energie uit het zonlicht. Bij de fotofosforylatie wordt de energie uit het licht gebruikt voor het maken van een hoogenergie donor en een laagenergie ontvanger. Elektronen gaan dan spontaan van de donor naar de ontvanger via een elektronentransportketen.

Cyclische fotofosforylatie vindt plaats op het membraan van een thylakoïde. Bij een cyclische elektronen stroom begint het elektron in het pigment fotosysteem I en gaat van de eerste ontvanger over naar het ferredoxine. Vervolgens gaat het elektron naar het cytochroom b6f (vergelijkbaar met het complex dat in mitochondriën plaatsvindt), daarna naar het plastocyanine om vervolgens weer naar het chlorophyl terug te gaan. Deze transportketen geeft een protonbewegende kracht, pompend H ionen over het membraan. Dit geeft een concentratie gradiënt dat door ATP-synthetase gebruikt kan worden gedurende de chemiosmose. In tegenstelling tot de niet-cyclische fotofosforylatie neemt het NADP geen elektronen op maar stuurt ze in plaats daarvan terug naar het fotosysteem I.

Bij bacteriële fotosynthese, waarbij een enkelvoudig fotosysteem gebruikt wordt, vindt cyclische fotofosforylatie plaats. Vooral bij anaerobe omstandigheden, bij hoge straling en bij het CO compensatiepunt vindt de cyclische fotofosforylatie.

Niet-cyclische fotofosforylatie is een twee staps proces, waarbij twee verschillende chlorofyl fotosystemen betrokken zijn. Niet-cyclische fotofosforylatie vindt plaats op het membraan van een thylakoïde in chloroplasten. Allereerst wordt een molecuul water door fotolyse gesplitst in 2H + 1/2 O + 2e. De twee elektronen van het molecuul water blijven in het fotosysteem II, terwijl de 2H en 1/2O voor verder gebruik achterblijven. Vervolgens wordt een foton geabsorbeerd door de chlorophyl pigmenten rondom het reactiekerncentrum van het fotosysteem. Het licht slaat de elektronen van elk pigment aan waardoor een kettingreactie op gang komt, waarbij energie overgedragen wordt aan de kern van het fotosysteem II. Hierdoor worden de twee elektronen, die overgedragen zijn aan de primaire elektronenontvanger feofytine, aangeslagen Het tekort aan elektronen wordt aangevuld door de elektronen van een ander molecuul water. De elektronen overgedragen van feofytine naar plastoquinone gaan naar plastocyanine en zorgen zo voor de benodigde energie voor het pompen van waterstofionen (H) in de thylakoïde ruimte. Dit geeft een gradiënt waardoor H-ionen terugstromen in het stroma van de chloroplast en die zo de benodigde energie voor de regeneratie van ATP leveren.

Het fotosysteem II complex vervangt de verloren elektronen uit een externe bron. De twee andere elektronen gaan niet terug naar het fotosysteem II. In plaats daarvan worden de nog steeds aangeslagen elektronen getransporteerd naar een fotosysteem I complex, dat haar energie niveau naar een hoger niveau brengt door gebruik te maken van een tweede foton. De sterk aangeslagen elektronen worden naar het ontvangende molecuul getransporteerd, maar worden deze keer overgebracht door het enzym ferredoxine-NADP reductase. Dit enzym katalyseert de volgende reactie:

Hierbij worden de H-ionen gebruikt afkomstig van het gesplitste molecuul water en wordt 1/2O, ATP, en NADPH+H gevormd met gebruik van fotonen en water.

De concentratie van NADPH in de chloroplast bepaalt mogelijk welk type fotofosforylatie gebruikt wordt voor de vorming van elektronen door de lichtreactie. Wanneer de chloroplast een laag gehalte aan ATP heeft voor de Calvincyclus zal NADPH toenemen en zal de plant mogelijk overschakelen van een niet-cyclische naar een cyclische elektronenstroom.



</doc>
<doc id="2701715" url="https://nl.wikipedia.org/wiki?curid=2701715" title="Ziekte van Forestier">
Ziekte van Forestier

De ziekte van Forestier of hyperostosis ankylosans vertebralis senilis ('ouderdomsgerelateerde stijfheid van de wervelkolom door overmatige botweefselvorming') is een skeletafwijking waarbij door overmatige botweefselvorming karakteristieke afwijkingen ontstaan, vooral in de wervelkolom en op plaatsen waar ligamenten en pezen aan het bot vastzitten. De ziekte behoort tot de spondylartropathieën.

De ziekte is vernoemd naar de Franse internist Jacques Forestier (1890-1978) die samen met de Spaanse reumatoloog Jaume Rotés Querol (1921-2008) in 1950 voor het eerst deze aandoening beschreef. De naam DISH werd in 1975 voorgesteld door Donald Resnick. 

Het is een ziekte die klinisch, radiologisch en pathologisch onderscheiden kan worden van andere ziekten. Het zou kunnen dat deze aandoening echter geen ziekte is als zodanig, maar eerder een kwetsbare toestand van het lichaam waarin overmatig botweefsel wordt gevormd als gevolg van prikkels die bij andere mensen slechts een matige botvorming zouden veroorzaken. Botweefsel wordt gevormd op plaatsen waar het bot spanning ondervindt. Deze plaatsen zijn over het algemeen daar waar ligamenten en pezen aan het bot vastzitten. Dit soort botweefselvorming kan vooral plaatsvinden in de wervelkolom, maar ook op andere plaatsen in het lichaam, zoals (in aflopende volgorde van voorkomen) de pelvis, hiel, voet, elleboog, hand/pols en knie.

De ziekte zou vooral 's ochtends en bij kou klachten zoals stijfheid van de borst- en lendenwervelkolom, rugpijn, verminderde mobiliteit, kwetsbaarheid en toenemende pijn bij bewegen veroorzaken, dit is echter niet bewezen. Men kan ook pijn in de hak ervaren omdat bij botaangoei in de hak het volledige lichaamsgewicht hierop rust. De aandoening kan niet uit enkel de voorgeschiedenis of lichamelijk onderzoek worden aangetoond. Bij mensen met Forestier zou verder vaker overgewicht en een lichte vorm van diabetes mellitus voorkomen.

Forestier komt vooral voor bij personen ouder dan 50 jaar met een gemiddelde leeftijd van 65 jaar. Ongeveer 19% van de mannen, en 4% van de vrouwen boven de 50 jaar in de Verenigde Staten heeft Forestier, en ongeveer 12% van de mensen boven de 65 jaar. In Nederland komt het voor bij 17% van de mensen boven de 50 jaar.
Het komt zelden voor op jongere leeftijd. Forestier komt bij mannen twee maal vaker voor dan bij vrouwen. Het wordt geassocieerd met diabetes mellitus, obesitas, hypertensie en jicht.

De ziekte Forestier komt behalve bij mensen ook veelvuldig voor bij dieren. Het zou voorkomen bij 1-3% van de bavianen en apen, en tevens in gorilla's, beren, kamelen, paarden, bizons en walvissen. Het zou tevens zijn voorgekomen bij dinosauriërs. Het zou bij 15-25% van de oudere zoogdieren voorkomen. 

Betrokkenheid van de wervelkolom wordt vastgesteld aan de hand van drie criteria. Deze criteria hebben onder andere tot doel andere aandoeningen van de wervelkolom uit te sluiten.

Aandoeningen die veel lijken op de ziekte van Forestier zijn de ziekte van Bechterew en artrose. Om deze aandoeningen uit te sluiten wordt een bloedonderzoek gedaan.

Bij radiologisch onderzoek kan in een vroeg stadium overmatige botafzetting gezien worden aan de voorzijde van de wervels. Langzaamaan worden dit uitstulpingen die de intervertebrale ruimte overspannen. Hierdoor ontstaat een kenmerkend golvend patroon dat men bij een zijwaartse opname kan zien. De botafzettingen kunnen zowel grof als vloeiend zijn en de dichtheid van de botafzettingen kan sterk verschillen. De botafzettingen kunnen onderbroken worden door minder dichte delen, dit zijn uitstulpingen van de tussenwervelschijf. 

In de cervicale wervelkolom komen de afzettingen zowel links als rechts aan de voorzijde van de welvelkolom voor en in een minderheid van de gevallen ook aan de achterzijde.

Afwijkingen bij de ziekte van Forestier worden het meest gezien in de thoracale wervelkolom en dan vooral tussen de zevende en elfde thoracale wervel. Botvorming vindt plaats aan de voorzijde van de wervels en in sterkere mate rechts dan links. Het is vooral rechts omdat links de pulseringen van de aorta excessieve neerslag van calcium tegengaan.

Er zijn geen medicijnen die Forestier kunnen genezen. Behandeling met medicijnen is er vooral op gericht om klachten te verminderen zoals pijn. Verder is de gedachte dat gebieden in de rug ontstoken kunnen raken en dat dit klachten geeft en mogelijk verdere verergering, hoewel een causaal verband niet is bewezen. Ontsteking kan worden bestreden met ontstekingsremmers.

Fysiotherapie en manuele therapie laten een vermindering zien van pijn en een verbetering in de beweeglijkheid van de rug.




</doc>
<doc id="2702544" url="https://nl.wikipedia.org/wiki?curid=2702544" title="Metacognitieve training">
Metacognitieve training

Metacognitieve training is een vorm van cognitieve gedragstherapie voor mensen met schizofrenie of een andere psychotische stoornis. Metacognitieve training richt zich op denkfouten of denkprocessen die een invloed hebben op psychotische denkstoornissen (vooral wanen).

Het doel van metacognitieve training is patiënten bewust maken van denkfouten of cognitieve tendensen en hen stimuleren om deze kennis toe te passen in het dagelijks leven. Op deze manier hoopt men de psychotische denkstoornissen te kunnen verminderen.

De term “metacognitieve” betekent dat het gaat om het leren “denken over het denken”, leren kijken naar hoe men denkt (zie ook metacognitie). De term “training” wijst naar de manier waarop het geleerd wordt: via een training waarbij verschillende aspecten systematisch geoefend worden.

Vormen van metacognitieve training worden ook in andere settings gebruikt om personen te leren kijken naar hun manier van denken of leren. Bijvoorbeeld in het onderwijs werden toepassingen beschreven. Deze training staat los van de hier beschreven metacognitieve training.

De metacognitieve training voor schizofrenie is uitgewerkt en beschikbaar sinds 2005. De training werd ontwikkeld door de onderzoeksgroepen rond Steffen Moritz (Duitsland) en Todd Woodward (Canada). Ze deden eerst jarenlang basisonderzoek naar cognitieve tendensen bij psychose en gingen dan op zoek naar manieren om deze te veranderen.

Vijf cognitieve tendensen of tekorten worden belangrijk gevonden bij personen met een psychotische stoornis (vooral bij wanen). Aan deze vijf wordt in verschillende modules gewerkt binnen de metacognitieve training.

De metacognitieve training is een groepstraining in 8 modules (sessies van 45 à 60 minuten). Van iedere module zijn twee parallelsessies beschikbaar: ze behandelen dezelfde thema’s, maar met andere voorbeelden en oefeningen. Iedere module richt zich op een specifieke cognitieve tendens:

Het volledige materiaal is in het Nederlands vertaald en gratis beschikbaar (zie externe link).

Enkele studies tonen aan dat metacognitieve training positieve effecten kan hebben op de cognitieve tendensen en, belangrijker, ook op de psychotische symptomen. Of deze effecten langdurig zijn, is nog niet duidelijk.



</doc>
<doc id="2702747" url="https://nl.wikipedia.org/wiki?curid=2702747" title="Horst-Eberhard Richter">
Horst-Eberhard Richter

Horst-Eberhard Richter (Berlijn, 28 april 1923 - Gießen, 19 december 2011) was een Duits psychoanalyticus, psychosomaticus en sociaalfilosoof. Hij verwierf internationale bekendheid als pionier van psychoanalytisch familieonderzoek en -therapie. Richter is schrijver van talrijke boeken en gold als nestor binnen de West-Duitse vredesbeweging.

Na zijn eindexamen in 1941 moest hij in dienst bij de Wehrmacht en vanaf 1942 diende hij als richtkanonnier in een artillerieregiment aan het oostfront. In 1943 lukte het hem om te wisselen naar de functie van hospik.

In 1945 werd hij in Italië gestationeerd, waar hij kort voor het einde van de oorlog deserteerde en zich verschool in een berghut in de Alpen. Daar werd hij gevonden door Franse soldaten die hem aanzagen voor een ondergedoken "weerwolf". Hij werd vier maanden gevangen gehouden en uiteindelijk door een Franse militaire rechtbank vrijgesproken.

Bij zijn terugkeer in Duitsland werd hij gewaar dat zijn ouders enkele maanden na afloop van de oorlog door Sovjetsoldaten waren vermoord.

Richter schreef een proefschrift over de filosofische dimensie van pijn. Op basis hiervan promoveerde hij in 1949 tot doctor in de filosofie. In 1957 promoveerde hij nogmaals, ditmaal tot doctor in de geneeskunde.

Van 1952 tot 1962 gaf Richter in Berlijn leiding aan een advies- en onderzoeksbureau voor psychisch gehandicapte kinderen en jongeren. Daarnaast slaagde hij voor een opleiding tot psychoanalyticus en vakarts voor neurologie en psychiatrie.

Van 1959 tot 1962 leidde hij het Berliner Psychoanalytisches Institut. Vervolgens werd hij door de universiteit van Giessen gevraagd de nog op te richten leerstoel van psychosomatiek te bekleden. Hier zette hij een interdisciplinair centrum op met een kliniek en afdelingen voor medische psychologie en medische sociologie waarvan hij de leiding op zich nam.

In 1991 ging hij met emeritaat. Tussen 1992 en 2002 leidde hij nog het Sigmund Freud-instituut in Frankfurt.

In 1981 werd Richter naar aanleiding van zijn satire, "Alle redeten vom Frieden" ("Allen spraken over de vrede"), een van de leidende figuren van de vredesbeweging. In 1982 was hij een van de medeoprichters van de West-Duitse afdeling van International Physicians for the Prevention of Nuclear War.

In 1987 was Richter een van de initiatiefnemers van de "International Foundation for the Survival and the Development of Humanity" die onder de hoede stond van Sovjetpresident Michail Gorbatsjov. In dit kader leidde hij een verzoeningsstudie voor beter begrip tussen Duitse en Russische studenten. Van 1991 tot 2001 organiseerde hij het "Ost-West-Symposium politische Selbstbesinnung" met leidende figuren uit de politiek, wetenschap, literatuur en kerk uit zowel de oostelijke als westelijke deelstaten van Duitsland.

In de Golfoorlog van 1990-91 en de Irakoorlog van 2003 behoorde hij tot de intellectuele, toonaangevende critici. Vanaf 2007 gold het door Carl Friedrich von Weizsäcker voortgebrachte "psychische ziekte van vredeloosheid van het westen" voor Richter het hoofdthema voor zijn cultuurpsychologische analyses in redevoeringen en geschriften.


Tot drie maal weigerde hij het "Bundesverdienstkreuz" in de Orde van Verdienste van de Bondsrepubliek Duitsland. Volgens hem zouden te veel altnazi's deze prijs hebben ontvangen.

In 2007 werd hij in de film "Horst-Eberhard Richter - Psychoanalytiker" geportretteerd door Wolfgang Schoen en Torsten Halsey.


</doc>
<doc id="2702785" url="https://nl.wikipedia.org/wiki?curid=2702785" title="4-dimethylaminopyridine">
4-dimethylaminopyridine

4-dimethylaminopyridine (doorgaans afgekort tot DMAP) is een organische verbinding met als brutoformule CHN. De stof komt voor als een kleurloze tot witte vaste stof, die slechts matig oplosbaar is in water. De verbinding wordt veelvuldig ingezet als nucleofiele katalysator bij tal van organische reacties. 4-dimethylaminopyridine wordt hierbij gebruikt in aanwezigheid van een andere organische basen, zoals tri-ethylamine, pyridine, imidazool, DABCO of DBU.

4-dimethylaminopyridine kan bereid worden uit pyridine via een tweestapsreactie. In een eerste stap wordt pyridine door dichloor geoxideerd tot 4-pyridylpyridiniumchloride en pyridiniumchloride. Het 4-pyridylpyridiniumchloride wordt vervolgens in reactie gebracht met dimethylamine, waarbij, naast 4-dimethylaminopyridine, eveneens pyridiniumchloride wordt gevormd.

Door de aanwezigheid van een tertiaire aminefunctie in de "para"-positie ten opzichte van het stikstofatoom in de pyridinering bezit dit stikstofatoom een sterk basisch karakter. Dit komt vooral tot uiting bij het genereren van de resonantiestructuren:

4-dimethylaminopyridine vindt een wijd toepassingsgebied in de organische synthese. Het wordt aangewend bij onder andere esterificaties met zuuranhydriden (Steglich-verestering), de Baylis-Hillman-reactie, hydrosilyleringen, trityleringen en de Staudinger-synthese van β-lactamen.

Naast het feit dat 4-dimethylaminopyridine zeer toxisch is, is het ook een corrosieve verbinding. De stof wordt ook gemakkelijk opgenomen via de huid. 4-dimethylaminopyridine is irriterend voor de huid, de ogen, het ademhalingsstelsel, de slijmvliezen en het centraal zenuwstelsel. Langdurige of intense blootstelling kan de dood tot gevolg hebben. Daarom wordt 4-dimethylaminopyridine in sommige syntheses vervangen door het minder schadelijke DABCO, dat een vergelijkbare werking bezit.



</doc>
<doc id="2703755" url="https://nl.wikipedia.org/wiki?curid=2703755" title="Antagonist (biochemie)">
Antagonist (biochemie)

Een antagonist is een stof die zich bindt aan een receptor zonder een biologische respons op te roepen, en daarmee de werking van een agonist dempt of bij verzadiging van de receptor zelfs verhindert. Zoals een agonist een respons veroorzaakt, blokkeert een antagonist die respons. 
Receptoren zijn eiwitten in het celmembraan, het cytoplasma of de celkern, waaraan een specifiek signaalmolecuul, de agonist, kan binden. Receptoren kunnen signalen van binnen of buiten de cel doorgeven: wanneer een agonist aan een receptor bindt, kan de receptor een cellulaire respons op gang brengen. Een antagonist kan de locatie op de receptor bezetten waar de agonist zou binden of hij kan zich binden aan een andere locatie, waar hij het functioneren van de receptor beïnvloedt. Zodoende treedt een antagonist niet direct op tegen de agonist, maar vermindert of verhindert wel diens werking.

Er worden diverse typen antagonismen omschreven, die verschillen in de wijze waarop en mate waarin zij optreden. Enkele daarvan zijn:
Een paar voorbeelden van antagonisten die in de geneeskunde toegepast kunnen worden zijn:



</doc>
<doc id="2703947" url="https://nl.wikipedia.org/wiki?curid=2703947" title="Acathisie">
Acathisie

Het woord acathisie (afgeleid van het Grieks): καθίζειν kathízein: gaan zitten; voorafgegaan door een privatieve a) is een medische term die staat voor "niet kunnen zitten". Het begrip wordt in de psychiatrie en in bijsluiters van geneesmiddelen gebruikt om een van de bijwerkingen van antipsychotica te omschrijven of aan te duiden.

Antipsychotica veroorzaken vaak bewegingsonrust waardoor de patiënt niet stil kan zitten en loopdwang ervaart. Na het opstaan en een aantal passen lopen moet de patiënt weer gaan zitten omdat stilstaan evenmin als aangenaam ervaren wordt. Als de patiënt net zit begint de cyclus weer van voren af aan. Dat gaat bij sommigen de hele dag door. Het verschijnsel wordt door veel patiënten als kwellend ervaren en het kan voor mensen in hun omgeving, zoals partners, familieleden of medepatiënten, soms ook vervelend zijn.


</doc>
<doc id="2703961" url="https://nl.wikipedia.org/wiki?curid=2703961" title="Zwangerschap op oudere leeftijd">
Zwangerschap op oudere leeftijd

Het is een vaststelling dat door sociale redenen, carrière, studies, vrouwen op later leeftijd zwanger worden dan vroeger.
De leeftijd van de vrouw heeft een aantal gevolgen voor de zwangerschap. Vrouwen zijn het meeste vruchtbaar beneden de 30 jaar om verschillende redenen.

De eicellen zijn reeds aanwezig vanaf de geboorte. Er zijn nog ongeveer een 1000-tal eitjes bij aanvang van de puberteit. Slechts een 400-tal zullen tot rijping komen in het leven van de vrouw. De kwaliteit van de eitjes gaat steeds achteruit waardoor de kans op chromosonale afwijking vergroot (Syndroom van Down). In 2006 stelde Devroey dat bij 25 jaar 30% van de eicellen chromosomaal abnormaal is en bij 36 jaar, 60%.

De kans op een geslaagde IVFbehandeling daalt hierdoor evenzeer van 70% op jonger leeftijd naar 50% bij oudere vrouwen.

Ook de kans op een goede innesteling in de baarmoeder verlaagt op oudere leeftijd door enerzijds de kwaliteit van de eicel en anderzijds de baarmoeder.

Om goed baarmoederslijm te hebben is een goede bloedtoevoer en een goede hormonenproducten van de eierstokken nodig. De productiviteit van de eierstokken is evenredig met het nog aanwezige eicellen. Op later leeftijd zijn hun aantallen lager door afsterven of ovulaties. Men zal dus voor een zwangerschap bij vrouwen rond de periode van de menopauze, hoge dosissen oestrogeen en progesteron moeten toedienen.

De kans op miskraam is gemiddeld 16%. Meestal wordt deze veroorzaakt door fouten tijdens de celdeling van het embryo. Door de verminderde kwaliteit van de eicellen verhoogt deze kans tot 25%. Sommige van deze fouten tijdens de deling (chromosomale fouten) leiden tot een genetische afwijking, waarvan het syndroom van Down de meest bekende is.

Ook de kans op een doodgeboorte verhoogt van 0,3% naar 0,6%.

Door de lagere hormonenaanmaak door de eierstokken (zie hoger) verhoogt het risico op een dubbele eisprong, een eisprong in beide eierstokken.


Oudste moeder in Nederland

Door steeds betere technieken van kunstmatige inseminatie is de Belgische en de Nederlandse wetgeving als volgt; eicellen weghalen kan slechts beneden de 45 jaar, zygotes inplanten beneden de 47 jaar. 



</doc>
<doc id="2703994" url="https://nl.wikipedia.org/wiki?curid=2703994" title="Tranquillizer">
Tranquillizer

Onder tranquillizer wordt een middel verstaan dat rust geeft. Er wordt een onderscheid gemaakt tussen twee typen tranquillizers:
De minor tranquillizers vormen een grote groep met veel verschillende toepassingen. Over het algemeen wordt met een tranquillizer een bekend kalmeringsmiddel bedoeld zoals Valium, Librium of Seresta. Sommige tranquillizers worden gebruikt als spierverslapper of anti-epilepticum of voor het onderdrukken van ontwenningsverschijnselen van alcoholverslaving.

In de geneeskunde en de medische literatuur wordt het begrip tranquillizer niet veel gehanteerd aangezien het een verouderd en onduidelijk begrip is dat door een betere terminologie vervangen is.


</doc>
<doc id="2706861" url="https://nl.wikipedia.org/wiki?curid=2706861" title="Willem ten Rhijne">
Willem ten Rhijne

Willem ten Rhijne (Deventer, 2 januari 1649 — Batavia, 1 juni 1700) was een Nederlands arts, botanicus en farmacoloog in dienst van de Vereenigde Oost-Indische Compagnie. Hij schreef de eerste gedetailleerde Europese verhandeling over acupunctuur (1683), studies over thee en de kamferboom, over artritis en over lepra in Azië.

Ten Rhijne was de zoon van Anna Peters en Israel ten Rijne. Hij ving zijn studies aan op het Athenaeum Illustre van Deventer en studeerde enkele jaren aan de Hogeschool van Franeker voor hij naar Leiden trok om in 1669 bij Franciscus de le Boë Sylvius te promoveren. In februari 1673 trad hij in dienst van de VOC. Met het VOC-schip "Ternate" vertrok in juni 1673 van Texel. Tijdens zijn oponthoud van twee weken in de Kaapkolonie bestudeerde hij er inheemse planten. In 1686 publiceerde hij over Kaap de Goede Hoop en haar bewoners, de Khoikhoi, toen Hottentotten genoemd, tijdens de eerste jaren van de Nederlandse nederzetting aldaar.

In Batavia hield hij zich enige tijd bezig met het geven van anatomielessen aan chirurgijnen. Hij maakte er kennis met dominee Hermann Buschoff, die de Chinese geneeskunde moxibustie had bestudeerd. Vanuit het Japanse Deshima was het verzoek gekomen gekwalificeerde medicus te zenden, in plaats van de tot dan toe gebruikelijke chirurgijn. In 1674 vertrok hij daarheen en verbleef er waarschijnlijk twee jaar. Ten Rhijne kreeg er een handboek over acupunctuur in handen, dat hij met behulp van Japanse tolken bestudeerde.

Terug in Batavia werd hij aangesteld als regent van de leprakolonie op het eiland Purmerend. Vanaf 1679 werkte hij enige tijd op de westkust van Sumatra. In 1681 werd hij voorlopig lid van de Raad van Justitie te Batavia, ook werd hij "visitateur" over onderzoekingen naar de ziekte lepra. In 1687 verscheen te Amsterdam zijn verhandeling over meelaatsheid (lepra) in Azië. Vanaf 1684 was Ten Rhijne curator van het gymnasium van Batavia. Hij was niet van onbesproken gedrag, aanmerkingen van sommigen betroffen onder meer veelvuldige dronkenschap. Tot zijn dood in 1700 bleef hij echter zijn maatschappelijke posities behouden. 

In Deventer is een straatje achter het gebouw van de School voor Tropische Landbouw naar Ten Rhijne genoemd, de W. ten Rijnestraat.


</doc>
<doc id="2708003" url="https://nl.wikipedia.org/wiki?curid=2708003" title="Rubinstein-taybisyndroom">
Rubinstein-taybisyndroom

Het rubinstein-taybisyndroom (RTS), ook bekend als "dikkeduim-halluxsyndroom" of "syndroom van Rubinstein", is een autosomaal-dominante erfelijke aandoening die wordt gekenmerkt door korte gestalte, matige tot ernstige leerproblemen, opvallende gelaatstrekken, en brede duimen en eerste tenen.

Een geval werd voor het eerst beschreven in 1957 door Michail, Matsoukas en Theodorou. In 1963 beschreven Jack Herbert Rubinstein en Hooshang Taybi een grotere reeks gevallen.

Andere kenmerken van de stoornis variëren tussen de betrokken individuen. Mensen met deze aandoening hebben een verhoogd risico op het ontwikkelen goedaardige en kwaadaardige tumoren, m.n. leukemie en lymfomen. Uit een studie uit 2009 blijkt dat kinderen met RTS meer kans hebben op overgewicht en als geestelijke beperkingen een korte aandachtsspanne, stereotiep gedrag en slechte coördinatie.

Het rubinstein-taybisyndroom wordt veroorzaakt door mutaties in een gen op de korte arm van chromosoom 16 dat codeert voor een eiwit genaamd CREB-bindendeiwit (CREBBP), dat de activiteit van vele andere genen controleert. Het eiwit speelt zodoende een belangrijke rol bij het reguleren van de celgroei en celdeling en is essentieel voor een normale ontwikkeling van de foetus. Als één exemplaar van het CREBBP-gen is verwijderd of gemuteerd, kunnen de cellen maar de helft van de normale hoeveelheid CREB-bindend eiwit maken. Een vermindering van de hoeveelheid van dit eiwit verstoort de normale ontwikkeling voor en na de geboorte, wat leidt tot de symptomen van het rubinstein-taybisyndroom.

Ook mutaties in het gen EP300, dat gelegen is op de lange arm van chromosoom 22 (22q13.2) kunnen verantwoordelijk zijn voor een klein percentage van de gevallen van het rubinstein-taybisyndroom. Deze mutaties leiden tot het verlies van een kopie van het gen in elke cel, die de hoeveelheid van de p300-eiwit vermindert met de helft. Sommige mutaties leiden tot de productie van een zeer korte, niet-functionele versie van het p300-eiwit, terwijl anderen een kopie van het gen te voorkomen van het maken van elk eiwit helemaal. Hoewel onderzoekers niet weten hoe een vermindering van de hoeveelheid van het p300-eiwit komt, leidt dit tot de specifieke kenmerken van het rubinstein-taybisyndroom. Het is duidelijk dat het verlies van een kopie van het EP300-gen de normale ontwikkeling verstoort. 1 op de 100.000 tot 125.000 kinderen wordt geboren met RTS.



</doc>
<doc id="2709122" url="https://nl.wikipedia.org/wiki?curid=2709122" title="GABA-agonist">
GABA-agonist

Een GABA-agonist is een middel dat de werking van de neurotransmitter γ-aminoboterzuur, of GABA, versterkt. De gevoeligheid van de receptoren voor GABA wordt door een GABA-agonist verhoogd.
GABA-receptoren zijn ionotrope receptoren die ionkanalen vormen voor het doorlaten van chloride-ionen als ze door GABA geactiveerd worden. Ze bevinden zich op het postsynaptische celmembraan van de synaptische spleten tussen zenuwcellen.

GABA heeft voornamelijk een inhiberende werking omdat de GABA-receptoren het celmembraan sterk polariseren als ze chloride-ionen doorlaten. Dat betekent dat een actiepotentiaal onderdrukt wordt en prikkelgeleiding binnen zenuwcellen vertraagd wordt door GABA-agonisten. De activiteit van zenuwcellen wordt in grote delen van het centraal zenuwstelsel door GABA-agonisten onderdrukt.

GABA-agonisten worden in de geneeskunde toegepast als slaapmiddel, kalmeringsmiddel, antiepilepticum of spierverslapper. Veel in de geneeskunde gebruikte GABA-agonisten behoren tot de benzodiazepinen en de barbituraten. Het gebruik van GABA-agonisten kan tot een verslaving leiden bij mensen die daar gevoelig voor zijn; de bekendste GABA-agonist is alcohol.


</doc>
<doc id="2709297" url="https://nl.wikipedia.org/wiki?curid=2709297" title="Hogere liefde">
Hogere liefde

De "hogere liefde" is een vorm van liefde die onvoorwaardelijk en allesomvattend is. Het gaat voorbij de gewone liefde, de liefde tussen man/vrouw, ouder/kind, platonische liefde of iedere andere vorm van liefde. De liefde kan ervaren worden in contemplatie, meditatie, in de natuur of in contact met een ander. Hieronder een beschrijving van de hogere liefde volgens Plato, Simone Weil, Vladimir Solovjov en Dante Alighieri.

Plato (427-347 v Chr.) was een Griekse filosoof, schrijver en mysticus. Hij was een leerling van Socrates De betekenis van eros bij Plato betekent zowel seksualiteit, erotiek, verliefdheid en verlangen als liefde. De laatste betekenis, het verlangen als liefde staat beschreven in het Symposium. Hierin laat Plato een verhandeling plaatsvinden tussen Socrates en Diotima van Mantinea. Diotima geeft aan dat liefde de geest is, die mensen en goden verbindt. Liefde is het verlangen naar het schone; het verlangen naar de onsterfelijkheid door voortplanting; het scheppen in het schone. Tot slot is liefde de mystieke weg die je helpt omhoog te gaan van het liefhebben van een mooi lichaam naar uiteindelijk het schouwen van het schone. Hij beschrijft eigenlijk dat de liefde de ziel kan transformeren tot dat de ziel het schone zelf ziet.

Mysticus en filosofe Simone Weil (1909 -1943) heeft zich o.a. in de Griekse filosofie verdiept. Over de rede van Plato tussen Diotima en Socrates zegt Simone Weil:” De weg van liefde is een verlossing door schoonheid. Het gaat om een transformatieproces waarbij telkens door het waarnemen en ervaren van een bijzondere schoonheid het besef ontstaat van universele schoonheid.” De rede tussen Diotima en Socrates gaat over de transformerende kracht van de liefde in de ziel. De ziel wordt opgeschoond door de liefde van alle hechtingen en scheidingen. Aan het eind van weg van de liefde kan de ziel zich verenigen met het schone. Over de transformerende kracht van de liefde schreef ze het volgende; de "goddelijke liefde" (hogere) kan alleen verkregen worden wanneer de ziel een directe ontmoeting heeft of heeft gehad met het Goddelijke. Deze kennis kan niet verkregen worden door redenering of verkregen kennis.

Simone geeft ook aan dat het aanschouwen van het goddelijke gevaarlijk kan zijn voor degene die de waarheid niet durven aan te gaan. De kennis van dit gevaar is dodelijker dan een zwaard. Het betekent dat het ‘ik’ van de aanschouwer wordt gedood. De illusie van het "ik" houdt op te bestaan als de mens de waarheid van de liefde aan durft te gaan.

Volgens een van de grootste filosofen van de negentiende eeuw, Vladimir Solovjov (1853-1900), gaat de hogere liefde verder dan de platonische of geslachtelijke liefde. Solovjov heeft geprobeerd om deze hogere liefde te leven en de waarheid van de liefde te aanvaarden. Wat houdt deze hogere liefde in? De hogere liefde is de weg van waarlijk regenererende en goddelijke liefde. Bij de hoogste weg van de liefde worden de lagere natuurkrachten (chaos en orde) van binnenuit omgevormd en veredeld. Uiteindelijk offert de mens zijn lagere natuur op voor het goddelijke. Het leven van deze hogere liefde doe je niet alleen. De hogere liefde van de een heeft invloed op een ander. Wanneer de mens vanuit deze hogere liefde kijkt naar de ander, kan de onvolmaakte zelf van de ander ondergedompeld worden in de hogere liefde. Het is de liefde van de ene die de persoonlijkheid van die ander kan transformeren. Solovjov geeft aan dat de weg van de hoogste liefde erover gaat dat het mannelijke met het vrouwelijke en het geestelijke met het lichamelijke volkomen verenigt. Volgens hem heeft het geen enkele zin je wezen tot bloei te laten komen in zelfbeslotenheid. Je wezen komt onbedoeld tot bloei als je onbaatzuchtige liefde schenkt aan de ander. Liefde tot de ander zonder egoïstische bijbedoelingen maakt het mogelijk om het licht in de ander waar te nemen. Liefde schenken aan de ander zonder verlies van individualiteit opent je eigen wezen voor de ander. Als je als mens in staat bent de ander te zien vanuit deze hogere liefde, dan is het ook mogelijk ieder ander mens op deze wijze te aanschouwen. Vanuit persoonlijke ervaring heeft Vladimir Solovjov ontmoetingen gehad met wat hij noemt het eeuwige vrouwelijke, de hemelse Sophia. Dit hemelse wezen heeft hij waargenomen bij de vrouwen die hij op aarde lief heeft gehad.

Dante Alighieri (1265-1321) was een Italiaanse schrijver en dichter. Hij was niet de enige die contact heeft gehad met de hemelse Sophia. Dante Alighieri schreef een meesterlijk gedicht genaamd “de Goddelijke Komedie”. Hierin heeft bij beschreven hoe hij Beatrice lief heeft gehad. Beatrice staat voor de zuivere hemelse liefde. De liefde voor Beatrice maakt hem mogelijk om door de hellen af te klimmen, de louteringsberg te beklimmen en het paradijs op te stijgen. Je zou de "zuivere hemelse liefde" in het licht kunnen zien als "de hogere liefde".



</doc>
<doc id="2709608" url="https://nl.wikipedia.org/wiki?curid=2709608" title="Noodziekenhuis Zeeburg">
Noodziekenhuis Zeeburg

Het Noodziekenhuis Zeeburg was een tijdelijk Amsterdams ziekenhuis. Het was in een aantal barakken gevestigd aan de Zeeburgerdijk ten noorden van het Flevopark en het viaduct van de Zuiderzeeweg naar de Amsterdamsebrug. Het ziekenhuis bestond uit een aantal genummerde paviljoens.

Het noodziekenhuis werd in 1975 vervangen door het gemeentelijk Slotervaartziekenhuis samen met enkele andere verouderde ziekenhuizen in Amsterdam zoals het Weesperpleinziekenhuis, het Binnengasthuis (niet-academisch deel) en de Pieter van Foreestkliniek.

In 1914 verrezen aan de Zeeburgerdijk enkele houten gebouwen ten behoeve van het Gemeentelijk Quarantaine Station, later genaamd Quarantaine Inrichting Zeeburg. Het complex bestond uit een villa, tien barakken en een kantoor. In de villa zetelde de directie en het kantoor was gevestigd in Herberg Zeeburg. In de jaren dertig kwam het complex leeg te staan en werd toen gebruikt voor opvang van vluchtelingen.

Na 1945 werd in de barakken het Noodziekenhuis Zeeburg gevestigd in afwachting van nieuwbouw. Die kwam in 1975 tot stand met de bouw van het nieuwe Slotervaartziekenhuis. In het noodziekenhuis was onder meer ook een afdeling waar patiënten in quarantaine konden liggen. Het noodziekenhuis was destijds afgelegen gelegen en alleen tijdens bezoekuren op woensdag, vrijdag en zondag was er een pendeldienst met een klein busje in aansluiting op buslijn 11 later buslijn 22. 

De barakken werden in 1998 afgebroken. Er staan nu rijtjeswoningen naast een sporthal en het trameindpunt Flevopark. De herberg staat er nog steeds.



</doc>
<doc id="2710030" url="https://nl.wikipedia.org/wiki?curid=2710030" title="Recht op leven">
Recht op leven

Het recht op leven is een van de basismensenrechten. Dit recht staat centraal in debatten over de problematiek van abortus provocatus, de doodstraf, euthanasie, zelfverdediging en oorlog.

Het recht op leven is o.a. verankerd in artikel 2 EVRM, artikel 6 IVBPR en artikel 2 van het EU-Handvest. Het is niet expliciet in de Nederlandse grondwet opgenomen, al verbiedt artikel 114 wel de oplegging van de doodstraf.


</doc>
<doc id="2710123" url="https://nl.wikipedia.org/wiki?curid=2710123" title="Riedelglas">
Riedelglas

Riedelglas komt van een Oostenrijks familiebedrijf te Kufstein, Tirol, dat producent is van kristallen drinkglazen en ander glaswerk. Zij hebben zich vooral toegelegd op het maken van series wijnglazen waarvan elk model glas specifiek is ontworpen voor één bepaalde of enkele type wijnen en andere karakteristieke dranken.

De traditionele bedrijfsfilosofie is, dat de inhoud de vorm van het glas moet bepalen. Het ontwerp van het glas moet ondergeschikt zijn aan de drank met haar eigenschappen. De wijn en wijn-technische drinkcriteria, bepalen dus de fysiologische aspecten van het vormen van het glas.

Een wezenlijk kwaliteitskenmerk is het dunne glas met een hoge stabiliteit. Hoe dikker een wijnglas, des te sterker is ook de invloed van de glastemperatuur op de wijn. Is het wijnglas dun, dan zal de aanbevolen en geschonken temperatuur van elke wijn direct worden ervaren.
Riedel produceert uitsluitend kleurloze wijnglazen - meestal van 24% loodkristal - omdat dit de enige manier is waarop wijn haar kleur, helderheid en consistentie perfect laat beoordelen. De grootte, vorm en doorsnede van de mondrand zijn precies op de geur-ontwikkeling afgestemd, en is zo een essentieel onderdeel om optimaal van een wijn te genieten. De neus moet voor elke druivensoort anders worden gepositioneerd. Ten slotte is de diameter van de mondrand ook bepalend voor de positie van het hoofd tijdens het drinken en eveneens neemt de tong bij elke houding een andere positie in. 

Met bovengenoemde bijzondere kenmerken is het ISO proefglas de tegenpool van het Riedelglas. Immers, op proeverijen wil men juist geen beïnvloeding van het drinkglas op de eigenschappen van wijn hebben.

De tong kan verschillende smaken onderscheiden.

Bourgogne-wijn is van de Pinot noir druif gemaakt. De eigenschap hiervan is dat het een breed, fijn en zoet-fruitig aroma heeft. Naast de complexe smaak hebben ze echter veel zuren. Zou zo’n wijn eerst vanaf het midden van de tong in de mond gebracht worden, dan lijkt deze zuurder en wranger dan zij in werkelijkheid is. Vanuit een kelk met een grote doorsnede wordt de wijn vanaf het begin - het puntje van de tong - in de mond gegoten. Het gevolg is dat deze informatie als eerste aan de hersenen wordt doorgegeven en pas daarna de andere - zuurdere - smaakcomponenten. Op deze wijze komt de wijn harmonischer over.

Van bordeaux-wijn en andere wijn van de Cabernet sauvignon druif zijn de zuren wat gematigder en zouden juist wat benadrukt mogen worden. Dat kan door de wijn op het midden van de tong te gieten met een kelkrand van kleinere doorsnede die deze over het puntje van de tong heen tilt. 

Ook de inhoudsmaat van het glas is van invloed op vooral de geur, in vakterm “Bouquet” genoemd. Eenvoudige wijn en wijn met een broos bouquet, doen het in een glas met kleine kelk beter omdat anders de geur als het ware in het niets oplost. Complexe rijke wijnen geven een explosie van geuren waarmee zij het in een glas met veel volume, veel beter doen.

In wijnproefsessies wordt wel aangetoond dat één en dezelfde wijn in verschillende glazen zich geheel anders laat presenteren.

De rand van het glas is bij Riedel altijd eraf gesneden en geslepen zodat de drank niet eerst over een randje heen hoeft. Dik glas maakt minder goed contact met de mond dan dun glas.

Riedel produceert meerdere series wijnglazen. Enkele hiervan zijn,

De geschiedenis begon toen glashandelaren uit Neuschloß bij het Boheemse Leipa in 1673 een glasdynastie oprichtten. Boheems glas kreeg tegen het einde van de 17e eeuw een enorme impuls. Dit hield verband met de ontwikkeling van nieuw kalk-kristalglas, dat het toen gebruikelijke grove, massieve dikwandige glas verving.

"Johann Christoph Riedel" was een talentvolle handwerker in gebrandschilderd glas en het vergulden van voorwerpen begin 18e eeuw. Zijn vader was één van de glashandelaren in de Bohemen.
Johann Christoph’s zoon "Johann Leopold Riedel" richtte in 1756 het bedrijf Riedel op. Hij bezat toen meerdere fabrieken.

Toen Johann Leopold Riedel in 1800 op 74-jarige leeftijd overleed werd hij opgevolgd door zijn zoon "Carl Joseph Riedel". Zijn oudste zoon "Anton Leopold Riedel" leidde ook één van de fabrieken, maar richtte zich op gekleurd en massief glas. Hierdoor ontstonden twee verschillende Riedelglas-lijnen. Als gevolg van onder meer Napoleontische oorlogen moest Anton Leopold de productie in 1819 staken. Hij was 60 jaar toen hij in 1821 stierf.

Zijn zoon "Franz Xaver Anton Riedel" - een getalenteerde glaskunstenaar - nam uiteindelijk het bedrijf van zijn vader over. Hij kon profiteren van de opkomende Biedermeier-stijl en aantrekkende conjunctuur. Daarnaast begon hij industrieel glas-massaproducten te produceren. Zijn werk werd beschouwd als een schakel tussen de oude ambachtelijke tijd en moderne industriële productie. Vanwege de voortdurend toenemende orders voor de glasfabriek bouwde hij in 1828 nog een fabriek. 
Omdat hij geen mannelijke nakomelingen had, benoemde hij zijn neef "Josef Riedel" tot opvolger. In 1840 - toen Josef 21 jaar was - trouwde deze met zijn nicht Anna Maria, die dochter van Franz Xaver Anton was. In 1844 nam Josef Riedel als 6e generatie het bedrijf over.

Naast de fabrieken die Josef al had, kocht hij er nog één in 1849, bouwde er één in 1866 en een jaar later nog één.
In 1868 ging hij over tot het stoken op gas voor zijn fabrieksovens, waardoor hij de intensieve exploitatie van de bossen rondom zijn fabrieken kon beëindigen.
Riedel verkocht zijn glaswerk in die tijd niet alleen in Duitsland, Frankrijk en Italië, maar nu ook in Azië, Noord-Amerika en Afrika. Nog meer bedrijven zette hij op of werden door hem gekocht.

Als “Glaskoning van het Isergebergte” was hij voor de hele regio met zijn fabrieken de motor in zowel technisch als sociaal opzicht. Meer dan 1300 werknemers participeerden in zijn levenswerk. Hij voerde verschillende sociale zekerheden in zoals ziekengeld en ziekenzorg. Daarna ook vrije zon- en feestdagen. Josef Riedel was een van de grootste industriëlen van de Oostenrijks-Hongaarse monarchie in de 19e eeuw.
Toen hij op 24 april 1894 stierf liet hij zijn zoon "Josef Anton Riedel" een glasimperium na.

Josef Anton Riedel “de jongere”(1862 - 1924) belichaamde de 7e Riedel generatie. Hij was een kind uit het tweede huwelijk van Josef Riedel en Johanna Clementine Neuwiger. Zijn interesse naast het glas was de wetenschap. Als getalenteerde chemicus en technicus richtte hij het eerste laboratorium voor de glasindustrie in het Noord-Boheemse op. Onder zijn leiding zijn bepaalde bewerkingen mogelijk gemaakt en patenten verkregen. Rond die eeuwwisseling was Riedel marktleider van zowel ruw als bewerkt glas.

Een keerpunt bracht de Eerste Wereldoorlog met zich mee. Op de wereldmarkt gaf dat drastische veranderingen en overzeese exportmarkten gingen verloren. Als gevolg van de oorlog stortte de Oostenrijks-Hongaarse monarchie ineen. Bohemen was nu deel uit gaan maken van de nieuwe Tsjechische Republiek.

Tijdens een familiebijeenkomst was "Walter Riedel" (1895-1974) vastbesloten om zijn vader op te volgen. Hij werkte in de naoorlogse jaren voor het bedrijf en nam in 1924 - kort na de dood van zijn vader - het bedrijf met meer dan 3200 werknemers over. In 1925 kwam zijn zoon "Claus Josef Riedel" ter wereld.

Walter Riedel was verantwoordelijk voor de eerste collectieve overeenkomsten in de glasindustrie en stroomlijnde het productieproces zo dat er geen werknemers wegbezuinigd behoefte te worden.
De beurskrach van 1929 deed de uitvoer van goederen tussen 1929-1933 met de helft krimpen. Desondanks investeerde Walter Riedel toch. Hij gemoderniseerde de ovens en automatiseerde de productieprocessen. Hij concentreerde zich op zijn "corebusiness". Hij bereidde werk voor om glas voor de brillen industrie te maken, ontwikkelde brillenglazen met een zijden glans en maakte er - net als 100 jaar daarvoor zijn voorvaderen gedaan hadden - kleurrijke glazen armbanden en dergelijke. Ondanks verdere orders - zoals achterlichten voor auto's - bleef de situatie gespannen.

De spanningen tussen de Sudeten-Duitsers en de Tsjechen groeiden in de vroege jaren 30. Dat was ook economisch merkbaar. De Tsjechen, in het hart van de Republiek ontvingen overheidssteun, en konden veel goedkoper produceren. De Sudeten-Duitse firma's reageerden door levering aan de Tsjechen te boycotten en vormden kartels. Als toonaangevende ondernemer werd Walter Riedel ongewild de woordvoerder van de Sudeten-Duitse belangen. De spanningen tussen de Tsjechen en de Duitse minderheid namen toe. In Duitsland werd de NSDAP steeds machtiger. De Overeenkomst van München van 1938 opende voor Duitsland de weg voor de "bevrijding" van het Sudetenland. Op 9 oktober van dat jaar trokken Duitse troepen het gebied binnen. Walter Riedel werd door het Rijksministerie van Economische Zaken in Berlijn tot hoofd van het "District Sudetenland van de economische groep glasindustrie" benoemd.

Kort na het begin van de Tweede Wereldoorlog begon Riedel met de productie van gesponnen glasvezels die in de eerste plaats nodig waren voor technische isolatie. Het kwam hier tot samenwerking met de Thüringer industrieel Werner Schuller. Deze had een proces ontwikkeld om zonder de in die tijd moeilijk verkrijgbare platina, toch vezels te kunnen spinnen. Riedel was gedwongen om meer en meer “technisch glas” te produceren, in het bijzonder lenzen en prisma's. Zijn glaskunstwerken waren door de leiding in Berlijn als een verschrikking bestempeld. De glasproductie voor de krijgsmacht - Riedel moest een groot radarscherm produceren - zou na de oorlog gevolgen hebben.

Op 8 mei 1945 stond de productie bij Riedel in "Polaun" (Tsjechisch: Polubný) onder Russisch toezicht. Walter Riedel werd in hechtenis genomen. Op 4 december 1945 werd hij gedwongen een vijfjarig contract te ondertekenen en naar Rusland gebracht. Hij hielp bij de wederopbouw van Russische glasfabrieken. Na het verstrijken van het contract wilde Riedel terug naar het Westen, maar ze lieten hem niet gaan. Riedel ging op zoek naar advies bij de Oostenrijkse ambassade in Moskou en trof voorbereidingen voor de reis naar huis.
Blijkbaar sprak hij over zijn activiteiten in Rusland. Dat werd door de Russen uitgelegd als verraad van staatsgeheim. Hierop werd hij wederom gearresteerd en verbleef nog eens vijf jaar in Russisch gevangenschap.

De banktegoeden, van alle ondernemingen en privé-eigendommen van de familie Riedel, werden in 1946 bij besluit van de president van de Tsjechoslowaakse Republiek in beslag genomen. Het glasbedrijf " Jos. Riedel " in Polaun behoorde tot het verleden.

Op 16 maart 1946 ontsnapte Walter Riedel's zoon - de inmiddels 21-jarige Josef Claus Riedel - door van de krijgsgevangenentrein te springen. Met de financiële hulp van de familie Swarovski - die sinds 1895 in Wattens, Tirol, een fabriek voor gepolijste edelstenen bedreven - zag hij in 1954 zijn kans een Tiroler glasfabriek uit een faillissement over te nemen. De zoon van oprichter Daniel Swarovski was bij Josef Claus Riedel's grootvader Joseph in de leer geweest. Een jaar later, in 1955, kwam zijn vader Walter terug uit gevangenschap. Claus Riedel bouwde samen met zijn vader de "Tiroler Glashütte fabriek" op. In 1956 - 200 jaar na de oprichting van het eerste glasbedrijf in Bohemen - werd de glasproductie in Kufstein onder de naam "Riedel-Glas" hervat. Josef Claus Riedel overleed op 17 maart 2004 op 79-jarige leeftijd.

Tegenwoordig is het bedrijf in handen van de 10e en 11e generatie. "Georg Josef Riedel" en zijn zoon Maximiliaan. Op 17 september 2004 nam Riedel 100% van de aandelen van het bedrijf "F.X. Nachtmann Bleikristall GmbH", en daarmee de directe concurrent "Kristallglasfabrik Spiegelau GmbH". De merken Riedel, Spiegelau en Nachtmann opereren verder onder de naam "Riedel Glass Works". Al in 2006 droeg Nachtmann op eigen kracht bij aan positieve resultaten in de groep. In 2007 zette de Riedel-groep met zijn drie-merkenconcept een omzet van 250 miljoen euro om, en dat was 10 miljoen meer dan in 2006.

Op 20 december 2004 benoemde Georg Riedel zijn zoon, "Maximiliaan J. Riedel", tot CEO van dochteronderneming "Riedel Crystal of America". Maximilian heeft sinds januari 2001 als "vicevoorzitter" de leiding over de Noord-Amerikaanse markt. In die hoedanigheid is de verkoop van Riedel tussen 2001-2004 met 75% toegenomen en daarmee de VS als grootste exportmarkt. Hij is als CEO verantwoordelijk voor zowel de Amerikaanse als de Canadese markt.

Sinds 1986 gebruikt Riedel omwille van het milieu, elektrisch verwarmde ovens.

Op 18 januari 2006 werd "Rafael Rocco Riedel", de zoon van Georg Riedel’s dochter Laetizia Riedel-Röthlisberger, geboren. Hij zal daarmee de 12e Riedel-generatie zijn.

De Nachtmann-fabriek met 260 medewerkers in Sankt Oswald-Riedlhütte in Beieren gaat een onzekere toekomst tegemoet, omdat sluiting al enkele malen is uitgesteld.



</doc>
<doc id="2710263" url="https://nl.wikipedia.org/wiki?curid=2710263" title="Franc de pied">
Franc de pied

Franc de pied is een wijnterm die wijn van ongeënte wijnstokken in Europa aanduidt. In Europa zijn vrijwel alle wijnstokken geënt op Amerikaanse stammen, omdat de oorspronkelijke, Europese stammen gevoelig zijn voor de phylloxera (druifluis). Wijn van ongeënte wijnstokken is daarom zeldzaam. Een voorbeeld is de champagne "Vieilles Vignes Françaises" van Bollinger, die wordt gemaakt van ongeënte pinot noir.

Omdat veelal wordt aangenomen dat de kwaliteit van wijn van ongeënte wijnstokken beter is dan van geënte wijnstokken, wordt regelmatig geëxperimenteerd door in een wijngaard ongeënte wijnstokken te planten. Vaak zijn deze experimenten van korte duur, omdat de phylloxera dan weer toeslaat en de stokken vernietigt. In principe geeft alleen losse zandgrond de phylloxera geen kans. Dit beestje graaft namelijk in de grond kleine kanaaltjes om naar de wortels van de wijnstok te komen. Losse zandgrond stort in als de druifluis kanaaltjes graaft en dit ongedierte kan daarin dus niet overleven. Alleen onder die omstandigheden overleven de oorspronkelijke onderstokken.



</doc>
<doc id="2710641" url="https://nl.wikipedia.org/wiki?curid=2710641" title="Routine outcome monitoring">
Routine outcome monitoring

Routine outcome monitoring (afgekort als 'ROM') is de methodiek in de geestelijke gezondheidszorg waarbij regelmatig metingen gedaan worden van de toestand van de cliënten met het oog op evaluatie en eventueel bijsturing van de behandeling.

Onder het motto “meten is weten” werd ROM in 2001 voor het eerst breed ingevoerd in de GGZ bij het Leids Universitair Medisch Centrum (LUMC) en Rivierduinen. Sindsdien is ROM in de GGZ aan een gestage opmars begonnen, gestimuleerd door ROM projecten bij veel voorkomende psychische aandoeningen, in de verslavingszorg en bij ernstige psychiatrische aandoeningen. Verschillende organisaties voor kinder- en jeugdpsychiatrie werken sinds 2008 samen aan de ontwikkeling en implementatie van ROM in de jeugd-ggz onder de naam ROMCKAP (Routine Outcome Monitoring Consortium Kinder- en Adolescenten Psychiatrie). ROMCKAP maakt sinds 1 januari 2014 deel uit van het Kenniscentrum Kinder- en Jeugdpsychiatrie.

De Engelse benaming “Routine Outcome Monitoring” (ROM) wordt courant in het Nederlands gebruikt. Een verwante, maar iets algemenere term is Uitkomstenmanagement. Deze term wordt zowel in Nederland als Vlaanderen soms gebruikt, zij het nog niet algemeen. "Routine" duidt aan dat het hier een activiteit betreft die tot de vaste routine van de instelling behoort als onderdeel van “good clinical practice”. De term "Outcome" geeft aan dat het gaat om vaststellen van de behandel"uitkomst" . De "M" uit ROM kan staan voor "Monitoring", "Management" of "Measurement". Met Monitoring wordt het voortdurend volgen van de voortgang van de individuele behandeling door middel van herhaalde metingen goed beschreven. Het doel is bijsturen van de lopende behandeling. Met Management wordt het meten en terugkoppelen van uitkomsten op geaggregeerd niveau aangeduid, voornamelijk ter bijsturing van beleid op team- of instellingsniveau. Measurement kan het best gebruikt worden wanneer men alleen begin- en eindmetingen verzamelt.
Anderen beschouwen de termen Monitoring, Management en Measurement min of meer als synoniemen.<br>
De Engelse benaming Routine Outcome Monitoring wordt voorlopig het meest gebruikt. Eigenaardig is overigens dat deze term in de Engelstalige literatuur vrij zelden wordt gebruikt.

Routine outcome monitoring kan voor verschillende doelen gebruikt worden:

Kenmerkend voor Routine Outcome Monitoring is dat verschillende aspecten betreffende de cliënt en de zorg worden gemeten en niet slechts één aspect. Vaak worden een aantal domeinen of kwadranten onderscheiden, doch ook op dit vlak worden verschillen gevonden tussen auteurs of organisaties. Enkele voorbeelden:

Afhankelijk van de gekozen domeinen doen auteurs uiteenlopende suggesties voor het gebruik van meetinstrumenten. Omdat de ontwikkeling van Routine outcome monitoring nog volop in beweging is, zijn er nog geen definitieve aanbevelingen te doen over welke instrumenten men het beste kan gebruiken.<br>
De CDOI-methode van Miller meet na ongeveer elke sessie de uitkomst en de therapeutische relatie met twee ultrakorte instrumenten en is een procesmaat. 

Routine outcome monitoring is volop in ontwikkeling. Verschillende instanties hebben reeds online-instrumenten uitgewerkt om het proces te ondersteunen op individueel cliëntenniveau. Zo werden reeds een aantal systemen gecommercialiseerd. 

ROM wordt ook gebruikt om benchmarking mogelijk te maken. Hiervoor bestaan verschillende systemen. In 2011 werd in Nederland Stichting Benchmark GGZ (SBG) opgericht door de koepels van zorgverzekeraars en zorgaanbieders om benchmarken op landelijke schaal mogelijk te maken. Zorgaanbieders leveren maandelijks gegevens aan bij SBG en kunnen hun eigen "prestaties" (ROM-respons en gemiddelde uitkomst van de behandeling) vergelijken met het landelijk gemiddelde voor deelpopulaties van hun cliëntenbestand.



</doc>
<doc id="2711104" url="https://nl.wikipedia.org/wiki?curid=2711104" title="Doctor of Pharmacy">
Doctor of Pharmacy

Doctor of Pharmacy (afkorting: " PharmD" of "Pharm.D.") is de academische titel of graad die gevoerd wordt door apothekers in de Verenigde Staten en Canada. PharmD is in die landen echter niet een research-doctoraat (leidende tot PhD) maar een 'first-degree' of 'first-professional' doctoraat. Deze graad is daar een voorwaarde tot licentie om het beroep van apotheker te mogen uitoefenen.

De graad vindt de laatste jaren steeds meer ingang bij apothekers in Nederland en Vlaanderen, vooral bij diegenen die een baan hebben bij de universitair medische centra en/of werken in de (internationaal georiënteerde) farmaceutische industrie. Veelal werken zij samen met onderzoekers en apothekers in het buitenland en het gebruik van deze (Amerikaanse) titel leidt internationaal tot meer herkenbaarheid. Het gebruik ervan is in Nederland echter (nog) niet wettelijk erkend. In Nederland is de titel "Doctor" namelijk gereserveerd voor diegenen die een wetenschappelijke promotie hebben afgerond.

Nederland beschouwt het opleidingsniveau van de MSc graad in de Farmacie (de opleiding tot apotheker) equivalent aan de PharmD graad die gebruikt wordt in de Verenigde Staten.



</doc>
<doc id="2712372" url="https://nl.wikipedia.org/wiki?curid=2712372" title="Signaalmolecuul">
Signaalmolecuul

Een signaalmolecuul of signaalstof is een chemische verbinding die informatie tussen organismen, tussen cellen binnen een organisme of tussen onderdelen binnen een cel van een organisme overdraagt. Deze moleculen worden vrijgelaten door de cel die het signaal afgeeft, overbruggen de intercellulaire ruimte door middel van diffusie en binden aan een receptor in een andere cel. Dit resulteert erin dat in een cel die een molecuul of signaal ontvangt, een door enzymen gecontroleerde reactie plaatsvindt, die ertoe leidt dat er veranderingen in die cel plaatsvinden. Voorbeelden van signaalstoffen zijn hormonen, feromonen, cytokinen en neurotransmitters.

Eenvoudig gezegd kunnen cellen dus berichten uit hun omgeving ontvangen door middel van signaalmoleculen. Signaalmoleculen binden aan specifieke receptoren waarvan de bindingsplaats gelegen is aan de buitenkant van de celmembraan (plasma membraan). Receptoren steken door de plasma membraan heen en kunnen zo communiceren met de binnenkant van de cel (het cytoplasma). Op deze manier worden extracellulaire boodschappen van diverse aard doorgegeven en weten de cellen wat te doen. Naarmate we ouder worden nemen de hoeveelheid signaalmoleculen af. Cellen gaan hierdoor steeds minder efficiënt werken en op 70-jarige leeftijd is de efficiëntie ongeveer nog zo’n 10%. 



</doc>
<doc id="2712616" url="https://nl.wikipedia.org/wiki?curid=2712616" title="Zelfpsychologie">
Zelfpsychologie

De zelfpsychologie is ontwikkeld door de in Oostenrijk geboren Amerikaanse psychoanalyticus Heinz Kohut. Het zelfpsychologisch model binnen de psychoanalyse houdt zich voornamelijk bezig met het bestuderen van de analytische kernbegrippen "Zelf" en "narcisme".

Het "Zelf" is het beeld dat een persoon heeft met betrekking tot zowel zijn lichaam als zijn psyche. Problemen in het Zelf worden niet gezien als een intrapsychisch conflict (zoals in de klassieke psychoanalyse van Sigmund Freud) maar als emotionele tekorten in het Zelf door een gebrek aan empathische reacties van de ouders. Dit resulteert in een defect of 'ondervoed' Zelf.

Het begrip "Narcisme" wordt door Kohut niet beschouwd als een noodzakelijke tussenfase in de ontwikkelingslijn van het kind (waarbij het kind aanvankelijk egocentrisch en narcistisch gezien kan worden totdat het instaat is om objectliefde te ontwikkelen). Kohut beschouwt dit als een tweede, gescheiden ontwikkelingslijn. Daar waar narcisme als tussenfase normaal dient worden te beschouwen, is narcisme als tweede ontwikkelingslijn psychopathologisch. 

Onder het begrip "Zelfobjecten" verstaan we personen die door kinderen gebruikt worden in de ontwikkeling van het Zelf óf die men beschouwt als deel van het Zelf. Een zelfobject is dus een persoon die het kind helpt om zijn Zelf te ontwikkelen. We onderscheiden twee typen van zelfobjecten met daarin diverse onderverdelingen:

Het Zelf bij kinderen ontwikkelt zich vanuit de interactie met Zelfobjecten door een verinnerlijking hiervan. Het Zelf is dus niet aangeboren, maar wordt onbewust aangeleerd. Belangrijke voorwaarden tot het ontwikkeling van een gezond en coherent Zelf zijn:

De ontwikkeling van het Zelf kan op twee manieren verlopen:

"Adequaat verloop:" hierbij ontstaat er een gezond en samenhangend Zelf binnen de drie polen:

"Inadequaat verloop:" hierbij ontstaat er een ongezond en gefragmenteerd Zelf binnen de drie polen:

Deze tekorten kunnen al dan niet worden bedekt met afweermechanismen:

Men blijft gedurende de gehele volwassenheid afhankelijk van Zelfobjecten (vrienden, collega’s) die door bewonderende reacties het ondervoede Zelf van de patiënt voeden (spiegeling). Daarnaast gaan ze op zoek naar mensen tegen wie ze kunnen opzien en ze zichzelf pas als waardevol kunnen zien als ze met hen kunnen verbinden ('Jij bent perfect en omdat ik een deel van jou ben, ben ik ook perfect').

We kunnen vier pathologische vormen van het Zelf onderscheiden:


</doc>
<doc id="2713318" url="https://nl.wikipedia.org/wiki?curid=2713318" title="Manzanita (plant)">
Manzanita (plant)

Manzanita is in het westen van Noord-Amerika de gebruikelijke naam voor verschillende soorten uit het geslacht "Arctostaphylos". Het zijn groenblijvende struiken of kleine bomen die voorkomen in chaparralgebieden. De naam wordt in Canada soms ook gebruikt voor soorten uit het verwante geslacht "Arbutus" uit de heidefamilie. In de Verenigde Staten kent men die plant echter als madrone.

Manzanita's komen voor in Canada in het zuiden van British Columbia, in de Amerikaanse staten Washington, Oregon, Californië, Arizona en New Mexico, en in grote delen van Noord- en Centraal-Mexico.

Er zijn 106 soorten manzanita, waarvan er 95 in het mediterrane klimaat en in de koudere berggebieden van Californië voorkomen. Ze variëren van laaggroeiende soorten tot kleine bomen tot zo'n 6 meter hoog. Manzanita's worden gekenmerkt door een zachte, oranje of rode schors en stijve, gedraaide en kronkelende takken. Ze bloeien in de winter en vroege lente en dragen bessen in de lente en zomer. De bessen en bloemen van de meeste soorten zijn eetbaar. Ze lijken erg op kleine appeltjes; "manzanita" is het verkleinwoord van "manzana", Spaans voor appel.

De Schots-Amerikaanse natuurvorser en auteur John Muir beschreef de manzanita's in zijn "My First Summer in the Sierra" (1911), het verslag van zijn bezoek aan de Sierra Nevada in de omgeving van de Yosemite in 1869.
"Arctostaphylos hookeri" subsp. "ravenii ", genoemd naar de ontdekker Peter Raven, is een endemische ondersoort uit Californië. Het is de meest zeldzame plant in de 48 continentale staten van de VS. In 1987 bestond er nog maar één exemplaar van de ondersoort, op een geheime locatie in het Presidio van San Francisco. Men is erin geslaagd die (kwetsbare) plant te klonen. Een andere soort, "Arctostaphylos franciscana", was niet meer in het wild vastgesteld sinds 1947 tot er in 2009 een exemplaar van werd gevonden - eveneens in het Presidio.

In 2008 trof een koppel in hun tuin in San Francisco een manzanitastruik aan die niet tot een van de 95 Californische soorten leek te horen. Specialisten konden de soort evenmin thuisbrengen. Hoewel de zeldzame plant nog geen wetenschappelijke naam heeft, is ze wel al officieel beschermd door het stadsbestuur.

Van de bessen van manzanita kan een medicinale thee gemaakt worden tegen uitslag van gifeik ("Toxicodendron diversilobum"). De bessen zijn bovendien geschikt voor consumptie. Indianen gebruikten manzanita onder andere om er cider van te maken, maar ook om er hun tanden mee te poetsen. Spaanse kolonisten maakten naar verluidt frisdrank of gelei van de nog groene besjes. Wandelaars kauwen soms op de jonge blaadjes om de dorst tegen te gaan. De bessen kunnen gedroogd ook aan een maaltijd worden toegevoegd.

In het westen van de VS, en in gebieden met een gelijkaardig klimaat, zijn manzanita's een veelvoorkomende keuze als sierplant in tuinen. Ze hebben het voordeel groenblijvend en droogtebestand te zijn. De rode bast en de mooie bloemen en bessen maken de plant bovendien erg aantrekkelijk.

Het stadje Manzanita in Tillamook County (Oregon) is genoemd naar de manzanita's. Ook Manzanita Lake in Lassen Volcanic National Park (Californië) dankt zijn naam aan de planten.



</doc>
<doc id="2713731" url="https://nl.wikipedia.org/wiki?curid=2713731" title="Anacleto del Rosario">
Anacleto del Rosario

Anacleto del Rosario (Manilla, 13 juli 1860 - 2 mei 1895) was een vooraanstaand Filipijns scheikundige in de Spaans-koloniale tijd. 

Anacleto del Rosario werd geboren op 13 juli 1860 in Santa Cruz, Manilla als zesde van elf kinderen van Eugenio del Rosario en Casimira Sales. Anacleto was de enige van de kinderen die niet al jong overleed. Zijn vader en moeder hadden het niet breed. Eugenio was touwmaker en Casimira verkocht fruit, groente en andere etenswaren op de markt. Op jonge leeftijd kreeg Del Rosario onderwijs door privéles. In 1871 overleed zijn vader en raakte zijn moeder invalide. De jonge Anacleto zag zich daarop gedwongen te stoppen met studeren om te gaan werken en zijn moeder te onderhouden. Hij maakte in eerste instantie net als zijn vader touwen en werkte later als arbeider bij het gemeentelijk elektriciteitsbedrijf. 

In 1873 schoot een rijk familielid Anacleto en zijn moeder te hulp. Anacleto kon zich door zijn hulp inschrijven voor de Ateneo de Manila. Op deze school ontmoette hij José Rizal, met wie hij goed bevriend raakte. Samen wedijverden ze regelmatig om de diverse op school te winnen onderscheidingen. Op 1 april 1876 behaalde Del Rosario zijn Bachelor of Arts-diploma met de hoogste eer en begon hij aan een studie farmacie aan de University of Santo Tomas (UST). Hij blonk er uit in de meeste van de gegeven vakken. Zijn grootste interesse lag echter bij de scheikundige onderwerpen. Geldgebrek dwong Del Rosario te stoppen op de UST. Hij keerde terug op het Ateneo de Manila en voltooide daar in twee jaar zijn een opleiding tot landmeter. Na het behalen van dit diploma in 1881 ging hij werken als landmeter. Tijdens zijn eerste klus op Negros bepaalde hij de grenzen van een grote hancienda. Na voldoende geld te hebben verdiend keerde hij terug naar Manilla, waar hij zijn studie famarcie hervatte en ondertussen zijn zieke moeder verzorgde. 

Tijdens zijn studie farmacie won hij diverse prijzen in wetenschappelijke competities. Zo behaalde hij met zijn thesis ‘Estudio sobre la unidad de las fuerzas fisicas’ een eervol diploma en behaalde hij in 1881 eerste prijzen met zijn thesis ‘Los Oficios venenosos mas comunes del pais’ (Veelvoorkomende giftige slangen in het land) en zijn scheikundige analyse van het mineraalwater van Zaragosa in Bago, Negros Oriental.

Na het behalen van zijn farmacie-diploma in 1882 werkte hij eerste enige tijd in een apotheek van een vriend. Later begon hij met hulp van met Don Enrique Perez zijn eigen apotheek in Santa Cruz, Manilla. Weer later verkocht hij zijn deel aan Perez en vestigde zijn eigen zaak, de Farmacia A. del Rosario, in Calle San Fernando in de wijk Binondo in Manilla. In 1883 werd hij bovendien door de University of Santo Tomas benoemd tot professor in de scheikunde, een positie die hij zou bekleden tot 1886. Zijn scheikundig onderzoek en werk brachten hem in die dagen roem en welstand. Hij woonde in een groot huis met een mooie tuin, en hield daar feesten waar prominente Filipinos en Spanjaarden, zoals gouverneur-generaal Eulogio Despujol, Cayetano Arellano, Benito Legarda en Jose Centeno, hun opwachting maakten.

In 1888 eindigde hij als eerste in een examen dat was opgezet ten behoeve van de sollicitatieprocedure voor het directeurschap van het nieuw opgerichte gemeentelijk laboratorium van Manilla. Hij versloeg daarbij diverse vooraanstaande Spaanse en Filipijnse scheikundigen, waaronder zijn voormalige UST-professor scheikunde, Gregorio Olea. Door dit resultaat werd hij door gouverneur-generaal Emilio Terrero benoemd tot eerste directeur van het laboratorium. Als directeur verdiende hij een voor die tijd hoog salaris van 8000 peso. Dit werd later echter door Terrero’s opvolger verlaagd naar 3000 peso, toen deze vernam dat Del Rosario van Filipijnse afkomst was. Het onderzoek dat Del Rosario deed, bracht hem behalve nationale ook internationale faam. Hij analyseerde het bronwater van Sibul, Tiwi, Zaragosa, Mariveles, Pansol, Los Banos en Pagsanjan. Verder voerde meer dan 3000 analyses uit voor de commerciële suikerplantages en meer dan 17000 bloed- en urinetesten voor artsen/apothekers en hun patiënten. Ook slaagde hij erin alcohol te te purificeren uit de nipaplant, hetgeen een belangrijke ontwikkeling was voor de destillatie-industrie van de Filipijnen. Verder extraheerde hij castorolie uit een lokale plant, de palma christi en introduceerde hij samen met dr. Leon Maria Guerrero de vanille-orchidee in de Filipijnen.

Del Rosario’s gezondheid was niet bestand tegen zijn werktempo en levensstijl. Op 34-jarige leeftijd werd hij ziek en op 2 mei 1895 overleed Del Rosario.

Del Rosario trouwde op 18 april 1883 met Valeriana Valdezco, een dochter van rijke zakenman Catalino Valdezco. Ze kregen drie kinderen: Jose, Luis en Rosa. Jose del Rosario werd net als zijn vader een bekend scheikundige en Luis del Rosario was aartsbisschop van Zamboanga.



</doc>
<doc id="2713827" url="https://nl.wikipedia.org/wiki?curid=2713827" title="Stadskleuren">
Stadskleuren

De stadskleuren of "gemeentekleuren" zijn kleuren die terugkomen in de stadsvlag of "gemeentevlag". Steden hebben sinds de middeleeuwen wapens en vlaggen, en veel gemeenten hebben deze later ook gekregen of aangenomen. Van de heraldische kleuren in het wapen zijn normaal de stadskleuren afgeleid. Vaak is ook het logo van een stad in de stadskleuren gemaakt.

In de sport wordt er met tenues soms ook naar stadskleuren verwezen.

Voorbeelden van vlaggen waarin de stadskleuren duidelijk zijn verwerkt:


</doc>
<doc id="2714176" url="https://nl.wikipedia.org/wiki?curid=2714176" title="Krokodillentranen">
Krokodillentranen

Krokodillentranen (huilen) is een uitdrukking die verwijst naar geveinsde tranen,
tranen van gehuichelde smart of gespeeld berouw. Dit verwijst naar de (veronderstelde) huichelachtige tranen van een krokodil tijdens het opeten van een prooi.

De etymologie van deze uitdrukking gaat terug op Jacob van Maerlant (1287), de (deels fictieve) reisverhalen van Jean de Mandeville (1300?-1372) en de Adagia van Erasmus (1500).
Pas in de 16e en 17e eeuw, dus na Erasmus, wordt de uitdrukking in Europa algemeen gangbaar,
bijvoorbeeld bij Shakespeare (Henry VI, Othello) en Bredero:
Edmund Spenser gebruikte het in zijn gedicht The Faerie Queene (1590):
De betekenis is ontleend aan oude volksverhalen dat krokodillen huilen. De reden waarom krokodillen zouden huilen verschilt in die verhalen: om een (menselijke) prooi te lokken, of uit verdriet om de prooi die wordt opgegeten.

Dezelfde uitdrukking komt in het Maleis voor: "air mata buaya". Dit kan niet de bron zijn van de uitdrukking in West-Europa.

Krokodillen (en andere krokodilachtigen) hebben wel degelijk traanklieren bij de ogen en kunnen traanvocht afscheiden, wat dient om vuiltjes in het oog af te voeren. De 'tranen' dienen dus om het oog schoon te houden en hebben niets met berouw of verdriet te maken. Ze zijn in het water niet te zien en op het land drogen ze snel op.
Ook dienen deze tranen om overtollig zout uit te scheiden.

"Krokodillentranen" zijn ook een neurologisch symptoom, dat onder meer kan optreden bij mensen die een aangezichtsverlamming hebben gehad. De patiënt heeft last van een tranenvloed, meestal tijdens het eten, en kan daar geen invloed op uitoefenen.

in 1985 had Vader Abraham een singletje met op de A-kant "Krokodillentranen Zijn Echt"


</doc>
<doc id="2714875" url="https://nl.wikipedia.org/wiki?curid=2714875" title="Lichaamsholte (embryologie)">
Lichaamsholte (embryologie)

Een lichaamsholte is algemeen genomen een holle ruimte in een meercellig organisme.
Als de term gebruikt wordt in de embryologie dan heeft deze betrekking op de ruimte tussen het buitenste epiderm en de buitenste laag van de orgaanholte (endoderm).

Door verschillen in de lichaamsholtes kunnen we drie groepen organismen onderscheiden:



Een coeloom is de ruimte, afgelijnd door het epitheel afkomstig uit het mesoderm. Organen in deze ruimte kunnen hier groeien, vrij bewegen en volledig onafhankelijk van de lichaamswand ontwikkelen. De vloeistof waarmee een coeloom gevuld is, zorgt ervoor dat de organen niet beschadigd raken door schokken.


</doc>
<doc id="2715533" url="https://nl.wikipedia.org/wiki?curid=2715533" title="Lijkengeur">
Lijkengeur

Lijkengeur en rottingsgeur zijn vormen van stank die ontstaan als gevolg van ontbindingsprocessen van organische materialen van voornamelijk dierlijke oorsprong. Bij ontbindingsprocessen komen veel vluchtige afbraakproducten vrij. Dat zijn onder meer allerlei heterocyclische verbindingen, carbonzuren en aminen zoals afbraakproducten van eiwitten, aminozuren en nucleinezuren waaronder pyrimidines en purines, zwavelverbindingen zoals waterstofsulfide en thiolen, en vetzuren. Met name de meest vluchtige componenten hiervan komen in de lucht terecht en veroorzaken de stank. Onder deze afbraakproducten bevinden zich voor de mens en veel andere (zoog)dieren soms zeer giftige stoffen zoals waterstofsulfide en pyridine. Lijkengeuren, en bepaalde componenten in de lijkengeur, wekken bij veel dieren afkeer en een fysieke weerzin op die bij mensen soms tot spontane en heftige braakneigingen aanleiding kan geven.
Aaseters en opportunisten worden vaak aangetrokken door een lijkengeur. Er zijn veel diersoorten die aas eten, van insecten en zoogdieren, vogels, vissen, wormen tot garnalen. Uiteindelijk worden ook botten door aaseters opgeruimd waarna bijna alle sporen van het kadaver verdwenen zijn. Forensisch entomologen maken gebruik van sporen die insecten achterlaten om gegevens over de herkomst en de geschiedenis van een lijk te achterhalen.

Een aantal paddenstoelen en plantensoorten produceren een lijkengeur om insecten, voornamelijk bromvliegen, aan te trekken. Onder de paddenstoelen zijn de stinkzwammen en onder de planten zijn een aantal leden uit de aronskelkfamilie zoals de reuzenaronskelk beruchte voorbeelden.

Hoe een lijkengeur ruikt hangt voor een groot deel af van de concentraties van de componenten die de geur samenstellen. Meestal is er een duidelijk verschil te ruiken tussen de geur van rotte vis en de geur van rot vlees. De lijkengeur van een vleeseter verschilt doorgaans ook van die van een planteneter. De geur wordt onder andere bepaald door de darmflora van het dode dier aangezien bacteriën uit de darmflora een belangrijke rol spelen tijdens het ontbindingsproces.

Bij lage concentraties worden rottingsgeuren vrijwel nooit als onaangenaam maar juist als aangenaam ervaren. Een mogelijke verklaring voor dit verschijnsel is dat men zich bij zulke lage concentraties op veilige afstand van de bron van de geur zou bevinden. De zogenaamde "frisse zilte zeelucht" is samengesteld uit een verdunde rottingsgeur van dode zeedieren zoals vis, schaal- en schelpdieren en mariene wormen vermengd met minuscule zoutkristallen die in de lucht zweven.

De bacteriën die de lijkengeur veroorzaken floreren het best in een anaeroob eiwitrijk milieu. In gefermenteerde voedingsproducten als trassi, hákarl, casu marzu en surströmming worden tijdens de fermentatie een aantal stoffen gevormd die ook vaak in lijkengeur voorkomen. Bij onervaren consumenten van deze delicatessen roept de geur van dit voedsel aanvankelijk enige weerstand op.


</doc>
<doc id="2715556" url="https://nl.wikipedia.org/wiki?curid=2715556" title="Koolstofmonoxidevergiftiging">
Koolstofmonoxidevergiftiging

Koolstofmonoxidevergiftiging ook wel koolmonoxidevergiftiging of CO-vergiftiging genoemd, is een vergiftiging ten gevolge van verhoogde concentraties koolstofmonoxide in het bloed.

Koolmonoxide is een kleur- en reukloos giftig gas, dat lichter is dan lucht. In het bloed hecht het zich aan het zuurstoftransport-eiwit hemoglobine in rode bloedcellen, waarbij het zuurstofgas (O) verdringt. Het vermogen van koolstofmonoxide om zich vast te hechten op dit eiwit is circa 240 keer zo groot als dat van zuurstof. Dat betekent dat zelfs bij een geringe concentratie van koolstofmonoxide in de lucht relatief veel koolstofmonoxide in het bloed terecht kan komen en er vergiftigingsverschijnselen kunnen optreden.

Jaarlijks vallen er in Nederland en België doden door koolstofmonoxidevergiftiging. Bij verbrandingstoestellen zal bij te weinig aanvoer van verse lucht een onvolledige verbranding optreden waardoor koolmonoxide vrijkomt. Vaak is de oorzaak een verstopt ventilatiekanaal, bijvoorbeeld door een vogel- of wespennest. Overdag is er meestal voldoende ventilatie, maar wanneer 's nachts alle deuren gesloten zijn en alle bewoners slapen, bestaat het gevaar dat ze in hun slaap vergiftigd worden en overlijden. In warmere landen (Peru, Bolivia, Zuid-China en India) vallen vaak doden wanneer de bevolking op uitzonderlijk koude dagen alle gaten in huis dichtstopt om de warmte van de kachel te behouden.

De symptomen van koolstofmonoxidevergiftiging zijn hoofdpijn, misselijkheid, duizeligheid en vermoeidheid. Bij langere blootstelling wordt dit gevolgd door bewusteloosheid en ten slotte de dood als gevolg van zuurstofgebrek in de hersenen. De symptomen worden vaak niet herkend en daarom is het vaak te laat om nog in te grijpen. Door koolstofmonoxide vergiftigde personen en dieren vallen ongemerkt in slaap en overlijden als de blootstelling voortduurt. Slachtoffers van koolstofmonoxidevergiftiging hebben een opvallend rode blos op het gezicht.

Koolstofmonoxidevergiftiging kan worden voorkomen door gas- olie- en kolenkachels en geisers regelmatig te onderhouden en te zorgen voor een voldoende luchttoevoer evenals een goede afvoer van de rookgassen naar de buitenlucht. Een koolstofmonoxidemelder alarmeert de gebruikers van de ruimte waarin deze melder gemonteerd is voor een te hoge concentratie, gelijk aan een rookmelder.

Volgens het Belgische Antigifcentrum is de efficiëntie van CO-melders echter niet te vergelijken met deze van rookdetectoren: een rookdetector werkt op basis van een fotochemische cel, terwijl een CO-detector werkt op basis van een elektrochemische cel. Deze cel heeft een beperkte levensduur en moet om de twee jaar vervangen worden. De elektrochemische cel kan ook andere chemische verbindingen detecteren, (zoals oplosmiddelen) en zo een vals alarm geven. Om een veilige situatie te creëren, moet er ook de garantie zijn dat de CO-detector doorheen de tijd goed zal blijven functioneren ondanks de aanwezigheid van stof (wasplaats), vet (keuken), vocht (badkamer), intense hitte (bijvoorbeeld vlak bij een kolenkachel) of grote temperatuurschommelingen zoals in de kelder of op zolder. De meeste CO-detectoren voor huishoudelijk gebruik kunnen die garantie niet bieden, zelfs al beantwoorden ze aan de Europese normen.

Het beschermen van een woning met CO-detectoren vereist de plaatsing ervan in elk lokaal waar een verbrandingsapparaat staat of waar een schouw doorheen gaat. Dit impliceert de aankoop van meerdere apparaten. En ten slotte kan de CO-concentratie exponentieel stijgen. De CO-detector geeft een alarmsignaal als een drempelwaarde enkele minuten is overschreden. Op het ogenblik dat het alarm afgaat, is het slachtoffer vaak al niet meer in staat hierop te reageren.

Koolstofmonoxidevergiftiging kan het best worden behandeld door de slachtoffers zo snel mogelijk uit de giftige atmosfeer te verwijderen (de hulpverlener dient daarbij bedacht te zijn op de eigen veiligheid) en hen daarna frisse lucht, of indien beschikbaar zuivere zuurstof onder hogere druk, te laten inademen. Die hogere druk is nodig om het koolstofmonoxide te verdrijven uit het hemoglobine.

Naast effecten op de zuurstoftransportcapaciteit zijn er ook andere effecten van koolstofmonoxide op onder andere de cellaag die de binnenkant van de bloedvaten bekleedt (het vaat-endotheel). Of koolstofmonoxide net als stikstofmonoxide (NO) een fysiologische signaalfunctie vervult in het bloedvat is nog onderwerp van discussie. Minieme hoeveelheden koolstofmonoxide worden in het lichaam enkel geproduceerd bij de afbraak van heem tot biliverdine, door het enzym heem-oxygenase. Het heeft op korte termijn een verwijdend effect op kleine arteriën in een aantal organen. Het inademen van sigarettenrook heeft wel een versnellend effect op het ontstaan van atheromatose.




</doc>
<doc id="2715569" url="https://nl.wikipedia.org/wiki?curid=2715569" title="Sinus coronarius">
Sinus coronarius

De sinus coronarius of kroonboezem is een grote ader die het bloed uit de hartspier verzamelt en naar het rechteratrium voert. Hij loopt in de groeve tussen de linkerventrikel en het linkeratrium van het hart, en mondt uit in het rechteratrium tussen de vena cava inferior en de tricuspidalisklep.

De wand van de sinus coronarius bevat atriale hartspiercellen en kan daardoor de elektrische activatie voortgeleiden die het hart gebruikt om gecoördineerd samen te trekken. Tijdens normaal hartritme speelt dit geen rol van betekenis, maar het kan een rol spelen bij atriumfibrilleren.
Een linkerventrikeldraad van een biventriculaire pacemaker wordt meestal geplaatst in een zijtak van de sinus coronarius.


</doc>
<doc id="2715600" url="https://nl.wikipedia.org/wiki?curid=2715600" title="Willem Frederik Karel Gouwe">
Willem Frederik Karel Gouwe

Willem Frederik Karel (Frits) Gouwe (Middelburg, 8 augustus 1898 – Hardenberg 25 september 1962) was huisarts en amateurarcheoloog. Hij studeerde voor arts in Utrecht en studeerde af in Groningen op 15 juni 1922. Hij begon zijn praktijk in 1923 in Woerden en ging in 1925 naar Ruinen en een jaar later naar Veere.

In 1927 vertrok hij als gouvernementsarts naar Nederlands-Indië voor een termijn van vier jaar. Na terugkomst solliciteerde hij naar de vacante functie van dokter Cysouw te Lutten. Drs. W.F.K. Gouwe werd bij raadsbesluit van 17 april 1931 benoemd tot gemeentegeneesheer van de gemeente Ambt Hardenberg en vestigde zich als huisarts voor het noordelijk gedeelte van deze gemeente. Hij betrok de ambtswoning "villa Eikenoord" te Lutten.

Gouwe heeft zich vooral ingespannen voor de bestrijding van tuberculose, omdat in Lutten en omgeving velen aan TBC leden en dientengevolge veel sterfgevallen voorkwamen. Hij was een groot voorstander van hygiëne, frisse lucht en goed en gezond voedsel. Gouwe was ook tegen het gebruik van proefdieren en actief lid van de anti-vivisectie beweging. Kunstmest was in zijn ogen vergif voor het land en hij pleitte dan ook voor natuurlijke bemesting. Samen met Bierman startte hij een groot veevoeder-mineralen onderzoek. Hij experimenteerde ook met het kweken van kruiden voor medische toepassing. Hij stelde met deze kruiden eigen geneesmiddelen samen. Zo ontwikkelde hij een astmadrank waarvoor uit het hele land belangstelling was. Gouwe hield op verschillende plaatsen lezingen om zijn zienswijze bekend te maken. Van zijn hand zijn talloze geschriften en artikelen over zijn studies omtrent paranormale en alternatieve geneeswijzen.Toen de tuberculose nagenoeg was uitgebannen, ging hij zich specialiseren in de kankerbestrijding. Gouwe was als fervent natuurmens een aanhanger van paranormale geneeswijzen zoals het werk van magnetiseurs en alternatieve kankerbestrijdingsmethoden. Samen met dokter Cornelis Moerman heeft hij proeven genomen met duivenvoer, teneinde te onderzoeken welke stoffen in voedingsmiddelen kanker zouden kunnen voorkomen of genezen.. Hij behandelde bepaalde patiënten ook door middel van kortegolfbestraling volgens de methode van dr. Jules Samuels.

Naast zijn werkzaamheden als arts was hij ook een groot natuurliefhebber en amateurarcheoloog. Samen met de heren Jongsma, Bakker en van Laar richtte hij in 1948 in Hardenberg een oudheidkamer op. De bodemvondsten die hij samen met onder andere de dorpsdichter H. van Laar overal in de omgeving opdiepte bracht hij onder in deze oudheidkamer (thans "Historiekamer"). Bovendien was dokter Gouwe in de vijftiger jaren consul van de ANWB.
In deze functie bereidde hij wandelroutes voor, die hij eerst zelf liep en bij de boeren toestemming vroeg om de route over hun land te mogen laten lopen.

Als officier van gezondheid werd hij in 1939 gemobiliseerd en gelegerd in Oud-Leusden. Op 9 mei 1940 opnieuw opgeroepen met standplaats Soesterberg.. Op 13 mei 1940 ging hij van Soesterberg naar Montfoort en op 14 mei vandaar naar Rotterdam om slachtoffers van het bombardement medische bijstand te verlenen.
Hij kwam midden mei 1940 weer thuis. 
Gouwe was passief bij het verzet betrokken. Hij gaf velen een z.g. tbc-verklaring om tewerkstelling in Duitsland te voorkomen. Een door Gouwe uitgevonden serum om het immuunsysteem te versterken vond in wijde omgeving toepassing. Hierbij werd de huid op de bovenarm opengekrabd en met het serum ingewreven.
Als arts was hij actief om aan onderduikers, vluchtelingen en piloten medische hulp te verlenen. Verdacht van hulp aan neergeschoten geallieerde vliegers werd hij opgepakt en ondervraagd, maar weigerde vanwege zijn ambtseed informatie aan de Duitsers te verstrekken. Wegens gebrek aan bewijs werd Gouwe eerst vrijgelaten, maar hij werd op 13 januari 1944 van zijn bed gelicht en gevangengezet in St. Michielsgestel. Uiteindelijk kwam hij via kamp "Waterloo" Amersfoort, vanwaar hij op 16 september 1944 werd afgevoerd naar Duitsland, terecht in Mühlberg. Op 2 oktober werd Gouwe naar kamp Neubrandenburg overgeplaatst. 
Op 23 september 1944 werd zijn zoon Hans Erik Gouwe door Nederlandse SD'ers, onder wie Karel Lodewijk Diepgrond, wegens vermeende verzetsactiviteiten vermoord. Herhaalde verzoeken van Gouwe via de Zweedse zaakgelastigde aan de Duitse autoriteiten om in verband hiermee te worden vrijgelaten werden niet gehonoreerd. Uiteindelijk werd hij door de Russen bevrijd en kwam op 5 juni 1945 weer thuis.

Na de Tweede Wereldoorlog vatte Frits Gouwe, sterk vermagerd door alle ellende en ontberingen, vrij spoedig zijn praktijk in Lutten weer op en behandelde naast zijn reguliere patiënten ook veel kankerpatiënten. Hij stierf na een hersenbloeding in het Röpcke Zweers Ziekenhuis te Hardenberg op 25 september 1962.


</doc>
<doc id="2716009" url="https://nl.wikipedia.org/wiki?curid=2716009" title="IL-1β">
IL-1β

Interleukine-1 beta (IL-1β), ook bekend als cataboline, is een cytokine die samen met onder andere interleukine-1 alfa (IL-1α) en IL-1 receptor antagonist (IL-1RA) de interleukine 1 familie vormt. Deze cytokine komt voor bij amniota en is een belangrijke speler in ontstekingen.

IL-1β is een product van het IL1B gen, met als chromosomaal locus 2q14. Eerst vindt synthese plaats van een inactief 31kDa precursor eiwit, dat vervolgens door een chymotrypsine-enzym wordt omgezet in het actieve 18 kDa IL-1β. Het eiwit is sterk geconserveerd en komt onder andere voor bij de chimpansee, koe, wolf en kip.

In physiologisch effect is IL-1β sterk gerelateerd aan IL-1α en tumornecrosefactor α (TNFα). Hoewel TNF-α apoptose kan induceren in kankercellen, heeft IL-1 deze werking doorgaans niet. IL-1 is een primaire inflammatoire cytokine die voornamelijk door monocyten en macrofagen wordt gemaakt in reactie op virussen, immuuncomplexen, microbiële producten en andere cytokines, zoals IL-2 en IFNγ.

Na secretie kan IL-1 binden aan een heterodimer van de interleukine-1 receptor (IL-1R) en co-receptor IL-1 accessoire eiwit (IL-1RAP). Via signaaltransductie vindt vervolgens activatie plaats van onder andere de transcriptiefactor NF-κB (nuclear factor 'kappa-light-chain-enhancer' of activated B-cells), mitogeen geactiveerde kinases (MAPKs) en proteïne kinase B (PKB of Akt). Bovendien wordt secretie van andere cytokines geïnduceerd, waaronder IL-2, IL-6, IL-8 en IFNβ. Ook vindt secretie plaats van hematopoëtische groeifactoren die belangrijk zijn voor de productie van leukocyten uit stamcellen, zoals granulocyt-macrofaag-koloniestimulerende factor (GM-CSF) en granulocyt-koloniestimulerende factor (G-CSF).



</doc>
<doc id="2716724" url="https://nl.wikipedia.org/wiki?curid=2716724" title="IL-2">
IL-2

Interleukine-2 (IL-2), ook bekend als lymfokine en T-cel-groeifactor (TCGF), is een cytokine die belangrijk is bij de proliferatie van T- en B-lymfocyten.

IL-2 is een 15-22 kDa eiwitproduct van het IL2-gen, gelegen op de chromosomale locus 4q27, en is in hoge gemate geconserveerd in mensen, chimpansees, honden, koeien, muizen en ratten.

Activatie van T-lymfocyten met bijvoorbeeld de T-cel mitogeen fytohemagglutinine leidt tot proliferatie die beperkt blijft tot één celdeling. Voor elke verdere proliferatie is IL-2 vereist. In reactie op activatie van de T-lymfocyt na binding van een antigeen aan de T-cel-receptor (TCR), gaan de geactiveerde lymfocyten IL-2 secerneren en brengen zij de IL-2-receptor tot expressie aan de plasmamembraan. Hierdoor vindt (onder niet-pathologische omstandigheden) alleen clonale expansie plaats van T-lymfocyten die reageren met een antigeen. IL-2 is ook noodzakelijk voor de aanleg van CD8+ T-geheugencellen die een goede immuunrespons geven bij een volgend contact met hetzelfde antigeen (immuniteit). Daarnaast is IL-2 belangrijk voor de vorming van regulatoire T-cellen.

Naast T-lymfocyten, secerneren naturalkillercellen (NK-cellen) ook IL-2 en hebben bovendien IL-2-receptoren. Stimulatie met IL-2 van NK-cellen zet aan tot productie van perforine, verhoogde natuurlijke cytotoxische receptor (NCR) expressie en expressie van Killercel Ig-achtige receptors (KIRs). Ook zorgt IL-2-therapie voor mobilisatie van NK-cellen uit lymfeklieren naar het bloed.

Omdat IL-2 een cruciale rol speelt bij de ontwikkeling en functie van lymfocyten, kan afwezigheid van IL-2-productie of een afwijkende vorm van het IL-2-eiwit leiden tot de ernstige immuunafwijking Severe Combined Immune Deficiency syndrome (SCID).



</doc>
<doc id="2716918" url="https://nl.wikipedia.org/wiki?curid=2716918" title="IL-4">
IL-4

Interleukine-4 (IL-4), ook bekend als B-cel-stimulerende factor 1 (BSF-1), is een cytokine met een complexe immunomodulerende werking en heeft remmende en stimulerende effecten op verschillende onderdelen van het immuunsysteem.

IL-4 is een 15 kDa eiwitproduct van het IL4-gen, met als chromosomale locus 5q31.1. Het eiwit is sterk geconserveerd en komt onder andere voor bij de chimpansee, koe, wolf en kip. IL-4 kan geproduceerd worden door mestcellen, basofiele, eosinofiele en neutrofiele granulocyten, lymfocyten en beenmergstromacellen. Expressie van IL-4 mRNA begint binnen 6 uur na activatie van een T-lymfocyt.

Als activatie van een T-lymfocyt plaatsvindt via de T-celreceptor (TCR) is het voornamelijk afhankelijk van cytokines in de omgeving van de cel of deze zich ontwikkelt tot een T-1- of T-2-stimulerende cel. Onder invloed van een overwicht van IL-4 ontwikkelt de naïeve T-0 T-lymfocyt zich tot een T-2 cel en zal de cel zelf IL-4 en IL-5 gaan secerneren. IL-4 stimuleert de overleving van B-lymfocyten door inductie van anti-apoptotische Bcl-2 factoren en daarmee de productie van immunoglobulinen.

Het toedienen van IL-4, analoga of geneesmiddelen die IL4-productie stimuleren heeft mogelijk een toepassing bij auto-immuunziekten. Remming van IL-4 heeft dan weer potentie voor de behandeling van allergiën en astma. 


</doc>
<doc id="2717112" url="https://nl.wikipedia.org/wiki?curid=2717112" title="Cryoprecipitaat">
Cryoprecipitaat

Een cryoprecipitaat is een plasmabestanddeel dat uit vers bevroren plasma wordt bereid door precipitatie van de eiwitten door middel van bevriezen en ontdooien, gevolgd door concentratie en resuspensie van de neergeslagen eiwitten in een klein volume van het plasma.

De techniek van het maken van een cryoprecipitaat werd in 1964 ontwikkeld, nadat 
de Amerikaanse Judith Pool bij toeval opmerkte dat wanneer ingevroren plasma langzaam ontdooit bij een temperatuur vlak boven het vriespunt, er zich een neerslag vormt waarin stollingsfactor VIII in een verhoogde concentratie aanwezig is. De ontdekking van dit zogenaamde cryoprecipitaat als methode voor het verkrijgen van factor VIII betekende een doorbraak voor de behandeling van patiënten met de bloedstollingsziekte hemofilie A.


</doc>
<doc id="2717150" url="https://nl.wikipedia.org/wiki?curid=2717150" title="Immunoglobuline M">
Immunoglobuline M

Immunoglobuline M of kortweg IgM is een type antilichaam dat wordt geproduceerd door B-cellen. Het is verreweg het grootste en zwaarste type antilichaam in de menselijke circulatie. Het is meestal het eerste antilichaam dat men in het bloed ziet verschijnen als respons op een antigeen, voordat class switching optreedt.

IgM vormt een polymeer molecuul dat bestaat uit verschillende immuunglobulines die door een covalente binding aan elkaar verbonden zijn door middel van zwavelbruggen. In de meeste gevallen vormt IgM een pentameer, maar soms ook een hexameer.
In zijn pentamere vorm heeft IgM een molecuulgewicht van ongeveer 900 kDa. Omdat ieder monomeer 2 bindingsplaatsen heeft voor antigenen, heeft IgM in totaal 10 bindingsplaatsen. Die kunnen echter niet allemaal tegelijkertijd bezet zijn, omdat de gelijktijdige binding van antigenen op twee naast elkaar gelegen bindingsplaatsen belemmerd wordt door sterische hindering.


</doc>
<doc id="2717187" url="https://nl.wikipedia.org/wiki?curid=2717187" title="Alkalisatie">
Alkalisatie

Alkalisatie is de methode die aangewend wordt om de aanwezige zuren in een bepaalde medium te neutraliseren door toevoeging van een base.

Cacaoboter bestaat uit verschillende vetzuren, die in bepaalde samenstellingen in triglyceriden zijn ingebouwd. Standaard zijn dit POP, POS en SOS, waarbij P staat voor palmitinezuur, O voor oleïnezuur en S voor stearinezuur. Alkalisatie (doorgaans met kaliumcarbonaat) brengt de bonen op kleur en op smaak en verhoogt de oplosbaarheid van de cacaopoeder in water. Hoe hoger de pH, des te donkerder de bonen. Daarenboven wordt de smaak milder, omdat de zuurheid uit de cacao geneutraliseerd wordt.

De Nederlander Coenraad Johannes van Houten ontdekte deze methode in de eerste helft van de 19e eeuw. Het proces wordt tegenwoordig overal toegepast en wordt soms ook aangeduid als "Dutching".

Voor medische en biomedische analyses dient de pH van urine (die door aanwezigheid van onder andere hippuurzuur gemiddeld op ongeveer 6 ligt) tussen 7,5 en 8 te liggen. Alkalisatie wordt hier verricht om diagnoses als myoglobinurie, rabdomyolyse en blaassteen te kunnen stellen.


</doc>
<doc id="2717827" url="https://nl.wikipedia.org/wiki?curid=2717827" title="Immunoglobuline G">
Immunoglobuline G

Immunoglobuline G (IgG) is een immunoglobuline dat wordt aangemaakt bij grotere hoeveelheden of bij een herhaald contact met het antigeen. Het IgG-molecuul kan beschouwd worden als een typische antistof. Binnen de lichte keten bevinden zich twee disulfidebruggen, één in het variabele gebied en één in het constante gebied. Er zijn vier van deze bruggen in de zware (γ-)keten, die twee keer zo lang is als de lichte keten. Elke disulfideverbinding vormt een peptidelus van 60 tot 70 aminozuurresiduen; als de aminozuursequenties van deze lussen vergeleken worden, valt een grote mate van homologie op. Dit houdt in dat elke immunoglobuline-peptideketen uit series van globulaire gebieden bestaat met een zeer gelijksoortige secundaire en tertiaire structuur (plooiing). IgG is onder te verdelen in 4 subklassen: IgG1, IgG2, IgG3 en IgG4. De 4 subklassen van humaan IgG verschillen weinig van elkaar in de aminozuursequentie. IgG kan door de placenta van de zwangere vrouw bij de foetus terechtkomen en zorgt in de eerste zes maanden voor de afweer van de baby.



</doc>
<doc id="2717836" url="https://nl.wikipedia.org/wiki?curid=2717836" title="Class switching">
Class switching

Immunoglobuline class switching is een begrip uit de immunologie. Het omschrijft het veranderen van het constante gedeelte van antilichamen die een B-cel produceert na bepaalde stimuli door cytokinen, terwijl het antigeen-herkennende gedeelte constant blijft.

Er bestaan verschillende vormen immunoglobuline: immunoglobuline M (IgM), G (IgG), A (IgA), E (IgE), en D (IgD). Ze worden allemaal gemaakt door B-lymfocyten, maar onder verschillende omstandigheden. Een jonge B-cel produceert in principe IgM en IgD. Na activatie door een T-helpercel ondergaat hij een verandering en produceert hij IgA, IgG of IgE. Bij de class switching verandert het constante gedeelte van de keten van de immunoglobuline en niet het variabele gedeelte waaraan het antigeen bindt. Class switching zorgt er dus niet voor dat de B-cel ineens antistof tegen een ander antigeen gaat produceren. Bij class switching vindt deletie van genetisch materiaal plaats, dit is dus onomkeerbaar.



</doc>
<doc id="2718028" url="https://nl.wikipedia.org/wiki?curid=2718028" title="IL-8">
IL-8

Interleukine-8 (IL-8), ook wel bekend als neutrofiel-activerende factor (NAF) en hernoemd als CXCL8, is een chemokine. Als potente chemoattractant en angiogene factor is IL-8 een belangrijke mediator bij ontstekingsprocessen.

IL-8 is een 11 kDa eiwitproduct van het IL8 gen, met als chromosomaal locus 4q13.3. Het eiwit is sterk geconserveerd en komt onder andere voor bij de chimpansee, koe, wolf en kip. IL-8 kan onder andere geproduceerd en gesecerneerd worden door endotheelcellen, fibroblasten, epitheelcellen en neutrofiele granulocyten. Productie in veel celtypen wordt sterk geïnduceerd door Tumornecrosefactor-alfa (TNF-α) en IL-1, terwijl lipopolysaccharide (LPS) alleen dit effect heeft op endotheelcellen en fagocyten. IL-1α, IL-1β, TNF-α, IL-3, GM-CSF en activators van het aangeboren immuunsysteem stimuleren productie van IL-8 in monocyten en macrofagen.

IL-8 bindt aan zowel CXCR-1 en -2 receptors, die constitutief tot expressie komen op neutrofielen. Deze G-eiwitgekoppelde receptoren activeren vervolgens G-eiwitten van het G type. Binding van IL-8 zorgt voor een snelle activatie van NADPH-oxidase en de daarmee gepaard gaande productie van zuurstofradicalen. Bovendien vindt exocytose plaats van granules en secretoire blaasjes. Daarnaast vindt er expressie van celadhesie-moleculen plaats die binding aan endotheelcellen en extracellulaire matrix mogelijk maakt. Ook vinden er vormverandering van de cel plaats die migratie vergemakkelijken. "In vivo" uit dit zich in celinfiltratie in met IL-8 ingespoten huid, die al duidelijk zichbaar is na 15 minuten.


</doc>
<doc id="2718574" url="https://nl.wikipedia.org/wiki?curid=2718574" title="Incretine">
Incretine

Incretines zijn een groep van darmhormonen die in het spijsverteringstelsel worden uitgescheiden na het nuttigen van een maaltijd. Deze incretine-hormonen moduleren de insulinesecretie van de bètacellen van het pancreas. Dit leidt ertoe dat er meer insuline wordt uitgescheiden door het krijgen van oraal glucose, dan door het intraveneus krijgen van dezelfde dosis glucose. Tegelijkertijd wordt in de alfa-cellen van het pancreas de secretie van glucagon verminderd. 

De twee belangrijkste incretine-hormonen zijn GIP ('glucose-dependent insulinotropic peptide,' een glucoseafhankelijk insulineafscheidend eiwit) en GLP-1 ('glucagon-like peptide 1,' een glucagonachtig peptide). GIP wordt uitgescheiden door de K-cellen, welke vooral in het eerste deel van de dunne darm gelokaliseerd zijn. GLP-1 wordt uitgescheiden door de L-cellen, welke vooral aan het einde van de dunne darm zitten. Zowel GIP als GLP-1 worden geïnactiveerd door het enzym dipeptidyl peptidase-4 (DPP-4). Dit enzym komt voor in bijna alle delen van het lichaam en werkt sterk en snel. Hierdoor worden GIP en GLP-1 snel afgebroken. Na een maaltijd is er dus een snelle piek van GIP en GLP-1 in het bloed, welke snel weer afneemt. Door het stijgen van GIP en GLP-1 na de maaltijd wordt er dus meer insuline uitgescheiden, wat ervoor zorgt dat het glucose in het bloed niet te veel stijgt. 

Het effect van GIP en GLP-1 op de insuline-uitscheiding is alleen aanwezig als de glucose in het bloed verhoogd is. Er is daarom een laag risico op een hypoglykemie. Dit principe is uiterst interessant bij behandeling van diabetespatiënten, omdat de suiker wel omlaag gaat, maar niet te laag zal worden. Op dit moment zijn er alleen geneesmiddelen geregistreerd die gebaseerd zijn op het hormoon GLP-1. Er zijn de zogenaamde GLP-1 receptor agonisten en de DPP-4 remmers. De GLP-1 receptor agonisten zijn direct gebaseerd op het hormoon GLP-1 en zijn resistent voor de afbraak door DPP-4. Hierdoor blijven de GLP-1 spiegels langer hoog. De DPP-4 remmers remmen het hormoon DPP-4, waardoor het lichaamseigen GLP-1 langer hoger blijft in het bloed. 


</doc>
<doc id="2718602" url="https://nl.wikipedia.org/wiki?curid=2718602" title="Dierenartsen Zonder Grenzen">
Dierenartsen Zonder Grenzen

Dierenartsen Zonder Grenzen België (DZG) is een Belgische niet-gouvernementele organisatie (ngo) die ontwikkelingsprogramma’s in Afrika beheert. Door de veeteelt te verbeteren, strijdt de organisatie tegen honger en armoede. De ngo is vooral actief in gebieden waar veehouders het hardst getroffen worden door droogte en/of conflicten. Op dit moment heeft Dierenartsen Zonder Grenzen projecten in 8 landen: Burkina Faso, Niger, Mali, Kenia, Zuid-Soedan, Oeganda, Rwanda en de Democratische Republiek Congo.

Veeteelt is voor miljoenen Afrikanen van levensbelang. Wanneer de kudde ziek is, loopt het hele dorp gevaar. Toch is de dierengezondheidszorg in Afrika vaak ontoereikend voor een optimale gezondheid van de kuddes. Daarom bouwt Dierenartsen Zonder Grenzen diergeneeskundige netwerken uit in de meest afgelegen gebieden van Afrika. Door de dieren gezond te houden, in samenwerking met de plaatselijke bevolking, strijdt de organisatie tegen honger en armoede.

Dierenartsen Zonder Grenzen is een vereniging zonder winstoogmerk (vzw) die officieel als ngo erkend is door de Belgische overheid, talrijke internationale organisaties en verschillende Afrikaanse overheden. Dierenartsen Zonder Grenzen maakt deel uit van het Europese netwerk VSF Europa.

De organisatie is de laatste jaren sterk gegroeid en beheert ondertussen ontwikkelingsprogramma’s in Burkina Faso, Mali, Niger, Kenia, Oeganda, Zuid-Soedan, Rwanda en de Democratische Republiek Congo. Dierenartsen Zonder Grenzen heeft zijn projecten in Mauritanië en de Comoren afgesloten en overgedragen aan de plaatselijke bevolking. De ngo is een van de weinige ontwikkelingsorganisaties die de bevolking steunt via de veehouderij.

Dierenartsen Zonder Grenzen is een organisatie met respect voor andere culturen en tradities. Door lokale partnerschappen aan te gaan en de plaatselijke bevolking te betrekken bij hun projecten, beoogt de organisatie activiteiten met een duurzame impact.

De visie van Dierenartsen Zonder Grenzen is "gezonde dieren, gezonde mensen". De ngo heeft als missie het welzijn van kansarme bevolkingsgroepen in ontwikkelingslanden te verbeteren door de veeteelt te optimaliseren.

De waarden van Dierenartsen Zonder Grenzen zijn: integriteit, respect, transparantie, expertise, efficiëntie, verantwoordelijkheidszin en empowerment. Tot de doelgroep van de organisatie behoort iedereen die aan kleinschalige veeteelt in Afrika doet: agro-veehouders, rondtrekkende veehouders en veehouders uit de stadsrand.

Dierenartsen Zonder Grenzen België wordt in 1994 opgericht door 18 Belgische dierenartsen, met aan het roer professor Pascal Leroy. Hij slaagt erin zijn Vlaamse en Waalse collega’s en de faculteiten Diergeneeskunde van Luik en Gent te overtuigen om zich aan te sluiten bij een hulpprogramma voor landbouw en veeteelt om de armoede in het Zuiden te bestrijden.

Enkele maanden na zijn oprichting komt Dierenartsen Zonder Grenzen in een stroomversnelling terecht. UNICEF is op zoek naar een gespecialiseerde vereniging die voedselhulp kan verlenen aan de slachtoffers van het door burgeroorlog getroffen Soedan. Het Kinderfonds van de Verenigde Naties leidt er een programma rond poliovaccinatie, maar krijgt weinig steun van de lokale bevolking. De veehouders willen enkel meewerken aan de poliocampagne als er ook iets wordt gedaan aan de gezondheid van hun veestapel. “Als onze dieren sterven, hebben onze kinderen toch geen toekomst”, zeggen ze. In een land waar de runderpest op dat moment heuse ravages aanricht, brengt Dierenartsen Zonder Grenzen de nodige technische expertise.

Niet veel later, in 1995, wordt Dierenartsen Zonder Grenzen als ngo erkend. Een jaar later leidt een tweede project in Soedan tot de oprichting van het Southern Sudan Animal Health Auxiliary Training Institute (SSAHATI). Dit opleidingscentrum in Marial Lou bestaat nog steeds en wordt vandaag de dag beheerd door de Zuid-Soedanese overheid.

In 1997 bereidt het consortium ATIFA (Dierenartsen Zonder Grenzen, AQUADEV en ABR) een eerste vijfjarenprogramma (1998-2002) voor, dat goedgekeurd wordt door de Belgische ontwikkelingssamenwerking (DGOS). In datzelfde jaar worden twee nieuwe projecten opgestart in Mali en de Comoren.

In 1998 wordt Dierenartsen Zonder Grenzen geregistreerd bij het U.S. Agency for International Development (USAID) en overschrijdt het jaarbudget de kaap van 1 miljoen euro.

In 1999 lanceert de ngo in Turkana (Kenia) het TLDP-project (1999-2005) - Turkana Livestock Development Programme - en bedraagt het jaarbudget meer dan twee miljoen euro. Eveneens in deze periode wint Dierenartsen Zonder Grenzen de Prijs van het Veterinair Filmfestival van Zaragoza (Spanje) met de film “In het voetspoor van de kudde”, een documentaire van Roger Job over de Dinkaveehouders in Zuid-Soedan.

In 2000 sluit Dierenartsen Zonder Grenzen een tienjarig samenwerkingsakkoord met het Belgisch Overlevingsfonds. Vervolgens lanceert de organisatie in Soedan een project ter uitroeiing van de runderpest. In Rwanda en Niger gaan nieuwe projecten van start. Jan Leyers, muzikant en tv-maker, wordt peter van de ngo en bezoekt in 2002 het TLDP-project in Turkana.

In 2002 verhuist Dierenartsen Zonder Grenzen naar de gebouwen van de Stichting Prins Laurent in de Paul Deschanellaan in Brussel.

In 2003-2004 lanceert Dierenartsen Zonder Grenzen in samenwerking met het Belgisch Overlevingsfonds het project PROXEL in Niger, ter bevordering van een lokaal veterinair netwerk. De ngo ondertekent eveneens een samenwerkingsakkoord met het Bureau voor humanitaire hulpverlening van de Europese Commissie (ECHO).

In 2006 is Dierenartsen Zonder Grenzen actief in 10 Afrikaanse landen: Niger, Burkina Faso, Mali, Mauritanië, Rwanda, Congo, Soedan, Kenia, Oeganda en de Comoren. De organisatie richt samen met het Instituut voor Tropische Geneeskunde en de faculteiten Dierengeneeskunde van Luik en Gent het Belgische platform voor tropische diergeneeskunde en veeteelt (Be-troplive) op.

Dierenartsen Zonder Grenzen breidt zijn actieterrein in België uit met een ontwikkelingseducatieprogramma. Met dit programma wil de ngo de Belgische bevolking bewustmaken voor de Noord-Zuidrelaties en zo de internationale solidariteit stimuleren. Dierenartsen Zonder Grenzen ontwikkelt sensibiliseringsmateriaal en organiseert seminaries voor landbouw- en dierengeneeskundestudenten. Voorts organiseert de ngo uitwisselingsreizen tussen Belgische en Afrikaanse landbouwers.

In 2008 lanceert Dierenartsen Zonder Grenzen zijn nieuw driejarenprogramma, als onderdeel van zijn strategisch zesjarenplan, dat goedgekeurd wordt door de Belgische ontwikkelingssamenwerking. Ook het volgende programma (2011-2013) met nieuwe projecten in Niger, de Democratische Republiek Congo en België wordt goedgekeurd. De organisatie leidt een consortium dat een regionaal noodhulpprogramma uitvoert in Ethiopië, Oeganda en Somalië en dat gefinancierd wordt door de Europese Commissie. In datzelfde jaar worden de projecten in Mauritanië en de Comoren afgesloten en overgedragen aan de lokale bevolking.

In 2009, na 15 jaar, verlaat directrice Madeleine Onclin de organisatie en wordt er een nieuwe directie aangesteld. Wegens de ernstige droogte in Turkana start Dierenartsen Zonder Grenzen er een noodprogramma, gesubsidieerd door ECHO. Het project LUVUPEL - Strijd tegen de kwetsbaarheid door de kleinveeteelt - in Congo is een van de 23 laureaten van het Millenniumdoelstellingenprogramma van de Nationale Loterij. Dit project in Noord-Kivu heeft de jury overtuigd van zijn structurele bijdrage aan de strijd tegen armoede en honger.

In 2010 werkt Dierenartsen Zonder Grenzen samen met een aantal nieuwe financiële partners en start de organisatie een ambitieus project in Niger met steun van de Zwitserse ontwikkelingssamenwerking: COSAL, een noodprogramma om de weerbaarheid van de bevolking tegen de droogte te versterken.

De ngo organiseert ook allerlei activiteiten in België voor het grote publiek. Naar aanleiding van Wereldmelkdag op 1 juni verkleedt Dierenartsen Zonder Grenzen voor de tweede keer Manneken Pis als een Afrikaanse veehouder. De hele dag door plast dit wereldberoemde Brusselse standbeeld melk om het publiek bewust te maken voor de problemen waarmee de melkproducenten in Afrika te maken hebben. De activiteiten van de organisatie komen dat jaar eveneens uitvoerig aan bod tijdens de tentoonstelling van Roger Job “Turkana: de eerste laatste mensen” in het Fotomuseum van Charleroi, van september 2010 tot januari 2011.

In de loop van 2011 verklaren de FAO (Voedsel- en landbouworganisatie van de Verenigde Naties) en de OIE (Werelddierengezondheidsorganisatie) de wereld officieel vrij van runderpest. Dierenartsen Zonder Grenzen is trots op zijn bijdrage aan het uitroeien van deze ziekte. De ngo was immers nauw betrokken bij het uitroeien van de laatste broeihaarden van de runderpest in Zuid-Soedan.

Dierenartsen Zonder Grenzen wordt vandaag de dag gewaardeerd voor zijn werk met de Afrikaanse veehouders. De organisatie is de laatste jaren voortdurend gegroeid dankzij haar samenwerking met lokale partners en de professionaliteit van alle medewerkers op het terrein en in Brussel. Het succes van de ngo is eveneens te danken aan de dynamiek binnen de diergeneeskundesector en de solidariteit tussen Vlaamse en Waalse dierenartsen.



</doc>
<doc id="2718711" url="https://nl.wikipedia.org/wiki?curid=2718711" title="The Crying Game">
The Crying Game

The Crying Game is een Britse thriller uit 1992 onder regie van Neil Jordan. De film won een reeks prijzen, waaronder de Oscar voor beste oorspronkelijke scenario en de BAFTA voor beste film. De film is vernoemd naar het lied "The Crying Game", gezongen door onder meer Boy George.

De Britse soldaat Jody wordt tijdens een kermis ontvoerd door de IRA. Hij wordt bewaakt door Fergus. Jody vraagt Fergus om zijn vriendin Dil te bezoeken mocht hij omkomen. Na Jody's dood houdt Fergus zich aan zijn belofte. Hij gaat naar Londen en krijgt een relatie met Dil, die transgender blijkt te zijn. Maar de IRA achterhaalt Fergus en dwingt hem mee te werken aan een moordaanslag. Dil schiet een IRA-vrouw dood - Fergus' ex die hem wil dwingen - maar Fergus neemt de schuld op zich. Dil zoekt Fergus op in de gevangenis. 



</doc>
<doc id="2720684" url="https://nl.wikipedia.org/wiki?curid=2720684" title="Duloxetine">
Duloxetine

Duloxetine is een antidepressivum en pijnstiller uit de groep van selectieve serotonine-en-noradrenaline-heropnameremmers. Het is een gecombineerde serotonine- en noradrenaline-heropnameremmer.

Duloxetine is ontwikkeld en op de markt gebracht door Eli Lilly and Company. Duloxetine zelf is een secundair amine en heeft een asymmetrisch koolstofatoom, wat betekent dat er twee optische isomeren van bestaan. De geneesmiddelen bevatten steeds het hydrochloridezout van de "S"-isomeer van duloxetine. Merknamen zijn "Ariclaim", "Cymbalta" en "Xeristar". "Ariclaim" wordt gebruikt voor de behandeling van diabetische perifere neuropathie; "Cymbalta" en "Xeristar" ook voor depressies en gegeneraliseerde angststoornis.

"Ariclaim", "Cymbalta" en "Xeristar" zijn verkrijgbaar in capsules met 30 of 60 mg duloxetine. Het zijn maagsapresistente capsules die de maag passeren en in de ingewanden afgebroken worden.

"Ariclaim" is in de Europese Unie toegelaten sedert 11 augustus 2004.
"Cymbalta" en "Xeristar" zijn in de Europese Unie toegelaten sedert 17 december 2004.

Generieke medicijnen met duloxetine kunnen ten vroegste in 2013 verschijnen, wanneer de eerste octrooien aflopen.


Duloxetine zou niet mogen gebruikt worden door personen met een gestoorde leverfunctie, ernstige nierfunctiestoornis of ongecontroleerde hypertensie.

De aanbevolen dosis voor de behandeling van depressie is 60 mg eenmaal per dag; voor diabetische neuropathie ook, maar soms is een hogere dosis van 120 mg nodig. Voor gegeneraliseerde angststoornis is de aanbevolen aanvangsdosis 30 mg eenmaal per dag, maar die kan verhoogd worden tot 60, 90 of 120 mg afhankelijk van de respons van de patiënt.

De antidepressieve werking treedt na 2 à 4 weken in.

De vaakst voorkomende bijwerkingen zijn misselijkheid, hoofdpijn, duizeligheid, slaperigheid en een droge mond.


</doc>
<doc id="2721766" url="https://nl.wikipedia.org/wiki?curid=2721766" title="Teflonkoorts">
Teflonkoorts

Teflonkoorts, ook wel PTFE-toxicose of polymeer-rookkoorts genoemd, is een aandoening die veroorzaakt wordt door inademing van damp die vrijkomt bij het verhitten van teflon boven de 350-400°C. Gebruikelijke symptomen zijn griepachtig: rillingen, hoofdpijn, hoest en koorts. Dit is in het bijzonder waargenomen bij werknemers die in de fabriek waar met teflonpoeder werd gewerkt rookten. Ook in een fabriek waar werd gewerkt met een verstuiver met polytetrafluoretheen voor het makkelijk lossen van vormstukken uit matrijzen werd de aandoening waargenomen. De oorzaak was de blootstelling aan ontledingsprodukten van teflon die ontstond door een slechte arbeidshygiëne en roken tijdens het werk. Bij hogere temperaturen komen giftiger verbrandingsproducten van teflon vrij, die ernstige longschade kunnen veroorzaken.

Bij gebruik van pannen met een tefloncoating zal de temperatuur normaliter niet boven de 240°C komen. Boter, vetten en olie voor consumptie beginnen te roken boven de 200°C. Alleen wanneer pannen droogkoken en blijven verhit worden, loopt de temperatuur verder op en kan pyrolyse van de teflonlaag optreden.

Sommige vogels, papegaaiachtigen in het bijzonder, zijn extra gevoelig voor de ontledingsprodukten van teflon.



</doc>
<doc id="2721822" url="https://nl.wikipedia.org/wiki?curid=2721822" title="Valentijn de Hingh">
Valentijn de Hingh

Valentijn de Hingh (5 mei 1990) is een Nederlands model en columniste. Ze is een transvrouw. 

De Hingh werd bekend door de documentaire Valentijn waarin de transitie van man naar vrouw negen jaar werd gevolgd. Ze groeide op in Lelystad en woont nu in Amsterdam waar ze literatuurwetenschappen en Frans studeert aan de Universiteit van Amsterdam. Na de geslachtsveranderende operatie in 2007 ging ze werken als model voor onder andere Martin Margiela en Love Magazine. Naast een studie literatuurwetenschappen, Frans en Wijsbegeerte schrijft ze voor Spunk. Op 12 januari 2012 won ze de Elle Personal Style Award.

In 2013 was zij deelnemer van Expeditie Robinson, waarin ze net de samensmelting niet haalde. Ze viel onder toeziend oog van 1,3 miljoen kijkers op 17 oktober 2013 af samen met Sanne Vogel in aflevering 7 (13e dag).



</doc>
<doc id="2721849" url="https://nl.wikipedia.org/wiki?curid=2721849" title="Bethlehemshof">
Bethlehemshof

Bethlehemshof is een hofje aan het Levendaal in de Nederlandse stad Leiden. Het is gesticht in 1630 door de Leidse koopman Gerrit Frankens van Hoogmade, die ook de naam van het hofje koos. In 1701 sloten de doopsgezinden van dit hofje zich aan met het hofje "De Houcksteen" gelegen aan de Levendaal, maar het bestuur bleef nog gescheiden. In 1811 werd uit financiële redenen beide hofjes samengevoegd onder de naam Bethelem. In 1897 werd het gedeelte aan de Levendaal voorzien van een eigentijdse gevel met een bovenverdieping. In 1978 werd het hofje gerestaureerd.

Het hofje heeft de status rijksmonument.


</doc>
<doc id="2722241" url="https://nl.wikipedia.org/wiki?curid=2722241" title="Pariëtale cel">
Pariëtale cel

Pariëtale cellen zijn cellen die zich bevinden in de mucosa van de maag. Ze zorgen voor de productie van maagzuur, intrinsic factor (IF) en gastrine. Een goede functie van deze cellen is belangrijk voor de vertering en opname van voedsel en voor de bescherming van het lichaam tegen micro-organismen.

Een te sterke productie van maagzuur komt voor bij het syndroom van Zollinger-Ellison.

Als de klepfunctie tussen slokdarm en maag niet voldoende werkt (wat m.n. voorkomt bij de hernia diaphragmatica), kan maagzuur teruglopen en refluxoesofagitis veroorzaken.

De pariëtale cellen zorgen voor de neuro-hormonale stimulatie van maagzuursecretie.

Onder in de pariëtale cel liggen blaasjes waarin een protonpomp zit, als de cel HCL moet produceren, gaan deze blaasje naar het afgiftekanaal toe en fuseren daar. Een belangrijke activator hiervan is histamine. Histamine grijpt aan op de H2receptor, die second messenger cAMP vormt. cAMP stimuleert de fusie van de membraanblaasjes, acethylcholine en gastrine kunnen dit proces versterken.


</doc>
<doc id="2722541" url="https://nl.wikipedia.org/wiki?curid=2722541" title="Joseph-Brunon Alleweireldt">
Joseph-Brunon Alleweireldt

Joseph-Brunon Alleweireldt (Brugge, 11 februari 1778 - 2 juni 1850 ) was een Brugse arts en publicist.

Joseph-Brunon Alleweireldt was de zoon van Pieter Alleweireldt en die zijn tweede vrouw Anna Hendrickx. In volle revolutietijd deed hij zijn middelbare studies bij de Brugse paters augustijnen. In 1795 eindigde hij de Poësis met een eerste prijs voor catechismus en in 1796 voltooide hij de retorica. 

Op 21-jarige leeftijd was hij apotheker en trad in militaire dienst. Op 27 mei 1799 werd hij aangesteld als apotheker derde klas in het militair hospitaal in Gent. Van september tot november van dat jaar was hij achtereenvolgens ingekwartierd in Antwerpen, Bergen op Zoom en Gent en vanaf 16 november 1799 tot 22 september 1803 werkte hij in Brussel. Daarna werd hij naar Brugge overgeplaatst, waar hij op 29 maart 1804 ontslag nam uit militaire dienst. Hij trok vervolgens naar Parijs waar hij op 17 juli 1807 promoveerde tot doctor in de geneeskunde. 

Het feit dat hij later in zijn boek gewijd aan de grotten van Han, ook een beschrijving van het slagveld van Waterloo gaf, deed Jos De Smet de veronderstelling opperen dat hij aan de Napoleontische krijgstochten deelnam. Dit is niet uit te sluiten, hoewel toch eerder onwaarschijnlijk, want dr. Isaac De Meyer, zelf een prestigieus oorlogschirurg, zou deze glorietitel in zijn aan Alleweireldt gewijd artikel zeker niet onvermeld hebben gelaten. Daarenboven werd Alleweireldt al op 4 oktober 1807 lid van de ‘Société Littéraire’ in Brugge en het ledenboek vermeldt voor hem geen tijdelijke afwezigheid over de volgende jaren. 

In 1809 werd hij aangesteld als één van de twee civiele geneesheren die samen met een chirurgijn en met twee legerartsen moesten onderzoeken of er al dan niet een geheimzinnige besmettelijke ziekte woedde in het militair hospitaal in Brugge. 

Het mag dus worden aangenomen dat hij van 1808 tot 1824 zijn dokterspraktijk in Brugge uitbouwde. In 1818 was hij medestichter, met I. De Meyer, van de "Société médico-chrirurgicale de Bruges", waarvan hij tot in 1823 secretaris was. In dezelfde periode werd hij ook lid van de Provinciale gezondheidscommissie.

In 1824 vestigde hij zich in Oostkamp waar hij in een kasteel een "Huys van gezondheid, accouchementen en consultaties" leidde. Het opzet was wellicht geen succes, want in 1828 vestigde hij zich in Gent en op 7 februari 1831 trad hij opnieuw in militaire dienst. Eerst werkte hij als apotheker tweede klasse in de centrale apotheek in Brussel, om midden 1832 over te stappen naar het militair hospitaal van de hoofdstad. Op 24 november 1833 werd hij tot apotheker eerste klas bevorderd, op 3 februari 1835 werd hij op non-actief gesteld en op 13 oktober 1838 ging hij op rust. 

Ondertussen was hij weer naar Brugge verhuisd en oefende er de geneeskunde uit op het adres Genthof F3-48. Na 1845 was hij wellicht niet meer actief: hij was toen de vijfenzestig voorbij. Hij verhuisde naar Moerstraat D2-59, waar hij stond ingeschreven als ‘grondeigenaar’ en waar hij op de leeftijd van 71 jaar overleed. 

Joseph-Brunon Alleweireldt trouwde een eerste maal op 9 juni 1810 met de vijf jaar oudere Isabelle de Brouwer (1773-1817). Zij was de weduwe van de Brugse advocaat, Jacobijnse voorman in 1792-93 en lid van de ‘Conseil des 500’ en de 'Assemblée législative' tijdens het Frans regime, Jacques Devaux (1764-1807), die vroegtijdig overleden was en haar en de twee kinderen met geringe bestaansmiddelen had achtergelaten. Aldus werd Joseph Alleweireldt de stiefvader van Paul Devaux (1801-1880), de voorname grondlegger van het Belgisch koninkrijk in 1830 en van diens zuster Virginie Devaux (1797-1862), later de echtgenote van Brugs stadsontvanger Jean Goddyn (1796-1874). 

Zeven jaar na het overlijden van zijn eerste vrouw, hertrouwde Alleweireldt op 31 maart 1824 met de brouwersdochter Isabelle de Vlamynck (Brugge 1805 – Elsene 1875), die 27 jaar jonger was en hem al zes maanden na het huwelijk een zoon schonk, Isidore Alleweireldt. Er volgden nog zeven kinderen: Elisa (°Gent 12 mei 1828), Valerie (°Gent 24 augustus 1829), Jules (°Brussel 12 mei 1833), Celine (°Brussel 8 december 1834), Octavie (°Brugge 17 december 1837), Clotilde (°Brugge 1840) en Gabrielle (°Brugge 1843).

In de periode 1810-1825 was Joseph Alleweireldt lid van de Brugse vrijmetselaarsloge "La Réunion des Amis du Nord". 

De originele, zo niet excentrieke arts was een vriend van de radicale en republikeinsgezinde Bruggeling Louis de Potter (1786-1859). Het was zijn zoon Isidore die in 1859 op de burgerlijke stand het overlijden van De Potter ging melden. 

Vanaf 1842 was de arts één van de weinige Bruggelingen die op de lijst voorkwam van de verkiesbaren voor de Senaat. Hij was dus behoorlijk welstellend. 

In juni 1846 behoorde hij tot de stichters van de "Association libérale", de eerste politieke kiesvereniging in Brugge.


Alleweireldt was ook kunstliefhebber en wellicht verzamelaar. Bij zijn overlijden erfden de kinderen o.m. een ‘Maria met kind Jezus’ door Leonardo da Vinci. Was het een echte da Vinci? Hij werd in ieder geval in onverdeelde eigendom bewaard door de kinderen Alleweireldt en werd bij het overlijden van Isidore Alleweireldt, die het werk in depot had, op 30.000 goudfranken geschat. 



</doc>
<doc id="2722972" url="https://nl.wikipedia.org/wiki?curid=2722972" title="Vena azygos">
Vena azygos

De vena azygos is een ader die omhoog loopt langs de rechter voorzijde van de thoracale wervelkolom.

De naam van dit bloedvat is afgeleid van het Griekse 'ζυξ' (zyx), dat 'gepaard' betekent. Met het voorvoegsel 'a-' is de betekenis 'ongepaard'. Deze ader loopt namelijk alleen aan de rechter zijde van de wervelkolom, hoewel dat maar ten dele klopt aangezien aan de linker zijde de vena hemiazygos loopt, die embryologisch gezien kan worden beschouwd als het linker exemplaar. Deze vena hemiazygos komt echter niet uit in de vena cava superior maar in de vena azygos.

Dit is overigens alleen van toepassing bij enkele diersoorten, zoals de mens, hond en kat. Veel andere dieren zoals herkauwers hebben een gepaard, symmetrisch azygos-systeem.

De vena azygos transporteert bloed van de rug naar de vena cava superior (bovenste holle ader). De anatomie kan per individu nogal verschillen. In zeldzame gevallen voert het zelfs bloed af van bronchusvaten of de geslachtsorganen.

Het azygossysteem (azygos en hemiazygos) wordt gevormd door een samenvoeging van de opstijgende aders die hun oorsprong hebben in de tussenribruimten. Hij stijgt op in het mediastinum, loopt met een boog ('arcus venae azygos') over de rechter hoofdbronchus heen en mondt daar uit in de vena cava superior.

Doordat het azygossysteem vaak collateralen heeft, kan het een alternatieve afvoer van bloed uit het onderlichaam geven als de vena cava inferior is geblokkeerd. Het komt zelfs voor dat bloed de omgekeerde route aflegt als er een verstopping in de vena cava superior zit: Bloed uit het hoofd kan dan via het azygossysteem naar de vena cava inferior worden afgevoerd.



</doc>
<doc id="2723265" url="https://nl.wikipedia.org/wiki?curid=2723265" title="Jordenshof">
Jordenshof

Het Jordenshof (Kleine Overstraat 25-31) is het enige overgebleven hofje in de Nederlandse stad Deventer.

Het hofje werd oorspronkelijk door Joachim Keyzer in de Pontsteeg gesticht, maar voortgezet door zijn beide schoonzoons Ewold Buser en Hendrik Jordens. Het beheer is nog steeds in handen van de familie Jordens.
Het hofje werd in 1856 overgebracht naar de huidige locatie aan de Kleine Overstraat. In 1930 - 1931 is het hofje naar een plan van de Deventer architect ir. W.P.C. Knuttel (1886-1974) vernieuwd. Het hofje heeft een toegangspoort met zandstenen elementen. In het hofje bevindt zich een herinneringsbank met een ingemetselde gevelsteen uit 1644.


</doc>
<doc id="2723299" url="https://nl.wikipedia.org/wiki?curid=2723299" title="Vena hemiazygos">
Vena hemiazygos

De vena hemiazygos of halfongepaarde ader is de verzamelader van de onderste intercostaalvenen. De vena hemiazygos is een ader die de linker tegenhanger is van de vena azygos. De vena hemiazygos is bij veel diersoorten een volledig symmetrische tegenhanger van de vena azygos, maar bij mensen niet. Onder andere bij mensen, honden en katten mondt de vena hemiazygos in tegenstelling tot de vena azygos niet direct uit in de vena cava superior maar overbrugt deze de wervelkolom en mondt uit in de vena azygos. De vena hemiazygos draineert de linker buikwand en het onderste deel van de linkerborstwand.



</doc>
<doc id="2723354" url="https://nl.wikipedia.org/wiki?curid=2723354" title="Justus Carelhuis">
Justus Carelhuis

Het Justus Carelhuis is het jongste hofje in de Nederlandse stad Leiden. Het is gelegen aan de Witte Rozenstraat 51a in de Vreewijk.

De uit Den Haag afkomstige (vermogende) broers Carel en Justus Pape studeerden in de 19e eeuw rechten in Leiden. De band die zij met de stad vormden hield stand en resulteerde in verschillende belangrijke schenkingen.

Mr. Carel Pape was regent van het Barend van Namenhof en liet in 1915 op eigen kosten de vervallen huisjes van het hofje afbreken om een nieuw hofje te bouwen.

Na zijn overlijden liet Mr. Carel Pape zijn verzameling schilderijen aan de stad na met de bedoeling dat die ondergebracht zou worden in het Stedelijk Museum De Lakenhal. Om de daarvoor noodzakelijke uitbreiding mogelijk te maken schonk Mr. Justus Pape daartoe een bedrag van fl. 50.000 en later nogmaals fl. 400.000. De nieuwe "Pape-vleugel" werd in 1921 geopend.

Bij het overlijden van Mr. Justus Pape ging een legaat van fl. 70.000 naar de regenten van het Barend van Namenshof, waarvan een hofje moest worden gebouwd "ter huisvesting van Protestantse echtparen of dames uit de betere stand". Naar een ontwerp van de Leidse architect B. Buurman (1883-1951) van het Architectenbureau B. Buurman en ir. M.P. Schutte, werd in 1936 het Justus Carelhuis (vernoemd naar de beide voornamen van broers Pape) gebouwd. Het sobere doch functionele complex bestaat uit een twaalftal woningen waarvan de tuintjes grenzen aan de Trekvliet. Het beheer van het hofje wordt nog steeds gevoerd door de regenten van het Barend van Namenshof.


</doc>
<doc id="2723865" url="https://nl.wikipedia.org/wiki?curid=2723865" title="Benoît Lengelé">
Benoît Lengelé

Benoït Lengelé (Brussel, 1962) is een Belgisch chirurg gespecialiseerd in de gezichtstransplantaties. Hij verrichtte ook de eerste en werd in 2009 tot ridder verheven door Koning Albert II.

Hij studeerde geneeskunde aan de Université catholique de Louvain en behaalde zijn diploma in 1987. Lengelé is pionier in de gezichtstransplantaties en bij de 19 die er reeds uitgevoerd werden ter wereld was hij mede-behandelend arts in Gent (19de) en Amiens, waar de eerste gezichtstransplantatie plaatsvond .

Reeds in 1991 werkte hij al samen met Bernard Duchauvelle en Sylvie Testelin en samen verbeterden ze vele microchirugische technieken. Lengelé stond op 26 november 2005 Duchauvelle en Testelin bij tijdens de allereerste gezichtstransplantatie, op Isabelle Dinoire te Amiens.

Hij werkt voor het Universitair ziekenhuis Saint-Luc in Woluwe en schreef reeds 100 wetenschappelijke publicaties 



</doc>
<doc id="2723874" url="https://nl.wikipedia.org/wiki?curid=2723874" title="Universitair ziekenhuis Sint-Lambrechts-Woluwe">
Universitair ziekenhuis Sint-Lambrechts-Woluwe

Universitair ziekenhuis Woluwe ook wel Universitair ziekenhuis Saint-Luc is het Universitair ziekenhuis gelegen in Sint-Lambrechts-Woluwe dat verbonden is aan de Université catholique de Louvain gelegen in Louvain-la-Neuve en de naam draagt van Saint-Luc



</doc>
<doc id="2724701" url="https://nl.wikipedia.org/wiki?curid=2724701" title="Prokineticum">
Prokineticum

Een prokineticum ( van het Grieks "pro" (voor) en "kineo" (bewegen) ) is een geneesmiddel dat de peristaltiek van het maag-darmkanaal verhoogt. Het kan zowel de voorwaartse peristaltiek bevorderen als de achterwaartse peristaltiek afremmen.
Zo kunnen, door de remming van de achterwaartse peristaltiek, deze middelen worden ingezet als middel tegen misselijkheid en braken. In deze functie worden zij ook anti-emetica genoemd. Anderzijds kunnen zij tegen darmtraagheid (paralytische ileus) worden aangewend, een typische complicatie na buikoperaties en ook een bijwerking van sommige geneesmiddelen ( zoals sterke pijnstillers en bepaalde psychofarmaca).


</doc>
<doc id="2725372" url="https://nl.wikipedia.org/wiki?curid=2725372" title="Ramelteon">
Ramelteon

Ramelteon (INN) is een geneesmiddel voor de behandeling van slapeloosheid. Het is het actieve ingrediënt in het middel "Rozerem" van Takeda Pharmaceutical Company uit Japan.

Ramelteon is een melatonine-agonist en bindt selectief aan de melatonine-receptoren MT en MT. Het heeft slechts een geringe affiniteit voor de MT-receptor. Ramelteon zou dezelfde werking hebben als melatonine bij het bevorderen van slaap.

Ramelteon is sedert 23 juli 2005 toegelaten in de Verenigde Staten. In de Europese Unie heeft Takeda echter zijn aanvraag voor een vergunning voor het in de handel brengen van ramelteon ingetrokken op 19 september 2008. Het comité voor geneesmiddelen voor menselijk gebruik van het Europees Geneesmiddelenbureau (CHMP) had een negatief advies uitgebracht, omdat uit de uitgevoerde studies niet bleek dat ramelteon effectiever zou zijn dan melatonine. Bovendien waren de effecten op lange termijn van het middel onvoldoende onderzocht volgens het CHMP.


</doc>
<doc id="2725886" url="https://nl.wikipedia.org/wiki?curid=2725886" title="Online reputatiemanagement">
Online reputatiemanagement

Online reputatiemanagement is het met digitale technieken beïnvloeden en manipuleren van de beeldvorming van een persoon, een handelsmerk of een organisatie zoals die via de sociale media gestalte krijgt. Aandacht gaat naar het beheersen van het publieke sentiment door een positieve beeldvorming op te roepen of een negatief beeld te vermijden.

Reputatiemanagement is de strategie om een gunstig imago op te roepen of een ongunstig imago te vermijden. Reputatie ontstaat door communicatie, klantgerichtheid, maatschappelijke verantwoordelijkheid en de kwaliteit van producten en diensten.

Technieken en methoden bij online reputatiemanagement zijn zoekmachineoptimalisatie, online promotie, het creëren van nieuwe inhouden, het aanwezig zijn op het sociale web zoals forums, blogs, sociale netwerken) en het controleren van websites om negatieve inhoud te vermijden. Proactieve reputatieopbouw is het onmiddellijk reageren op onaangekondigde publieke kritiek, het aanbieden van gratis producten en het schrijven van positieve opmerkingen. Met het right to be forgotten is er ook voor particulieren een nieuwe manier gekomen om hun online reputatie te sturen.

Online reputatiemanagement bestaat uit verschillende onderdelen, namelijk social media monitoring, zoekmachine monitoring, webcare en 'zoekmachine reputatiemanagement', ook wel bekend als ontgooglen.. In de loop der tijd is online reputatiemanagement ook gejuridiseerd. Advocaten vechten onrechtmatige online publicaties aan waarbij geen rectificatie, maar verwijdering van het bericht gevraagd wordt. 

Online reputatiemanagement kwam gelijktijdig met het web 2.0 en vooral bij de komst van eBay waar feedback en waarderingen van gebruikers centraal staan. Kopers en verkopers kregen een online reputatie om anderen te helpen bij koop- of verkoopbeslissingen.



</doc>
<doc id="2726035" url="https://nl.wikipedia.org/wiki?curid=2726035" title="Carbadox">
Carbadox

Carbadox is de naam van een antibacterieel middel, dat in het verleden aan diervoeder werd toegevoegd, niet alleen om medische redenen maar ook omdat het groeibevorderend werkt. Het doodt schadelijke bacteriën in het spijsverteringsstelsel waardoor er meer energie beschikbaar komt voor de groei van de dieren. Meer bepaald is het werkzaam tegen dysenterie bij varkens. Het is in de jaren '60 van de 20e eeuw ontwikkeld door Pfizer.

Maar het middel is genotoxisch en carcinogeen gebleken bij dierproeven en is, samen met het vergelijkbare olaquindox, vanaf 1 september 1999 verboden in de Europese Unie. In Nederland was carbadox al in 1997 verboden.

Carbadox en olaquindox zijn chinoxaline-1,4-dioxide-derivaten. Carbadox komt voor als fijne, gele kristallen en is praktisch onoplosbaar in water. Het werkt irriterend op de ogen en bovenste luchtwegen. Het kan afwijkingen aan de lever veroorzaken bij langdurige of herhaalde blootstelling.


</doc>
<doc id="2726185" url="https://nl.wikipedia.org/wiki?curid=2726185" title="Mangaan(II)chloride">
Mangaan(II)chloride

Mangaan(II)chloride is een mangaanzout van waterstofchloride, met als brutoformule MnCl. De stof komt voor als een wit tot lichtroze kristallijn poeder, dat goed oplosbaar is in water. Mangaan(II)chloride is hygroscopisch en vormt bij contact met vocht het donkerroze tetrahydraat. Ook het dihydraat komt voor.

Mangaan(II)chloride kan bereid worden door reactie van mangaan of mangaan(II)carbonaat met waterstofchloride:

In eerste instantie wordt het tetrahydraat verkregen, maar door verhitting kan het kristalwater verdreven worden.

Het ontstaat ook door behandeling van mangaan(IV)oxide met waterstofchloride. Tijdens de reactie wordt mangaan(IV) gereduceerd tot mangaan(II) en chloride-ionen geoxideerd tot het zeer toxische chloorgas:

Deze reactie werd vroeger gebruikt ter productie van chloorgas.

Mangaan(II)chloride komt in uiterst zuivere vorm als witte kristallen voor, maar wanneer het in oplossing wordt gebracht, ontstaat een roze oplossing. De reden hiervoor is dat het mangaan-ion een octaëdrische coördinatieverbinding vormt met water: het hexaaquamangaan(II)-ion of [Mn(HO)].

Het tetrahydraat vormt eveneens een roze complex, maar bezit twee chloride-liganden die zich in de "cis"-configuratie bevinden. Indien het tetrahydraat aan een overmaat chloride-ionen wordt blootgesteld, treedt liganduitwisseling op en worden anorganische chloride-complexen gevormd, waaronder het tetraëdrische tetrachloromanganaat(II) (MnCl) en het octaëdrische hexachloromanganaat(II) (MnCl).

Mangaan(II)chloride wordt in laboratoria gebruikt om andere mangaanverbindingen aan te maken, die voornamelijk als katalysator worden ingezet. Mangaan(II)chloride wordt ook gebruikt als zout in een chemische tuin.



</doc>
<doc id="2726248" url="https://nl.wikipedia.org/wiki?curid=2726248" title="Pituïcyt">
Pituïcyt

Een pituïcyt (Latijn: "pituitocytus" of "pituicytus" ) is een gliacel van de neurohypofyse (achterkwab van de hypofyse). Ze zijn over het algemeen donkerpaars gevlekt met hematoxyline-eosinekleuring. Ze zijn vergelijkbaar met astrocyten/gliacellen van het centraal zenuwstelsel.


</doc>
<doc id="2726264" url="https://nl.wikipedia.org/wiki?curid=2726264" title="Preventorium">
Preventorium

Een preventorium was de benaming voor een instelling of gebouw voor patiënten, die besmet waren met besmettelijke ziekte, voornamelijk tuberculose. In een preventorium werden alleen patiënten behandeld/geïsoleerd die een nog niet actieve vorm van de ziekte hadden opgelopen.

Filantroop Nathan Straus opende in 1909 het eerste preventorium in Lakewood (New Jersey).



</doc>
<doc id="2726387" url="https://nl.wikipedia.org/wiki?curid=2726387" title="Ecchymose">
Ecchymose

Een ecchymose is een kleinvlekkige bloeding in de huid of in een slijmvlies. Qua pathofysiologie lijken ecchymoses op petechiën, purpura of een hematoom. Het betreft hier iedere keer een situatie waarbij bloed buiten de bloedvaten is getreden.



</doc>
<doc id="2727102" url="https://nl.wikipedia.org/wiki?curid=2727102" title="Agonist (biochemie)">
Agonist (biochemie)

Een agonist is in de biochemie een signaalstof die een receptor in een celmembraan activeert of de activiteit van een enzym verhoogt. De receptoren zijn meestal ionotrope ionkanalen die een belangrijke rol in de stofwisseling van cellen en organismen spelen. In de geneeskunde worden vaak synthetische agonisten toegepast die de functie van hormoon of neurotransmitter hebben. In de biologie vervullen agonisten bijvoorbeeld een functie als gifstof of als feromoon. Het tegenovergestelde van een agonist is een antagonist.
Er zijn veel werkingsmechanismen mogelijk voor receptoren die gevoelig zijn voor de activiteit van meerdere agonisten waarbij de interactie kan variëren van competitief tot non-competitief. In de geneeskundige terminologie wordt de naam van een geneesmiddel/agonist vaak gekoppeld aan de naam van een bepaalde neurotransmitter of een bepaald hormoon waarvan aangenomen wordt dat het geneesmiddel een farmacologische interactie heeft. Het is niet altijd bekend aan welke typen of subtypen receptoren geneesmiddelen zich binden of welke andere stoffen, zoals co-enzymen, invloed hebben op het werkingsmechanisme.


Een paar bekende voorbeelden van agonisten die als geneesmiddel toegepast kunnen worden zijn:

Niet alle agonisten of antagonisten voor een bepaalde receptor hebben dezelfde werking of bijwerking. Dat kan een aantal oorzaken hebben.
Voor een bepaald signaalmolecuul zijn er meestal meerdere subtypen receptoren op het celmembraan van verschillende soorten cellen in diverse organen aanwezig. Zo komen er bijvoorbeeld verschillende subtypen calciumkanalen in de membranen van alle cellen van (dierlijke) organismen voor. Deze calciumkanalen kunnen door verschillende signaalmoleculen aangestuurd worden, afhankelijk van het type cel waarop ze zitten en de functie de ze vervullen. Dat kan verschillende fysiologische reacties op geneesmiddelen tot gevolg hebben die met een bepaald hormoon of een bepaalde neurotransmitter in verband gebracht worden.

Voorbeelden: 


Daarnaast kunnen er aanzienlijke individuele verschillen zijn in aantallen receptoren en verhoudingen tussen verschillende subtypen die zich op celmembranen in de diverse organen bevinden.

Niet alle agonisten hebben een specifieke invloed op de werking van slechts één receptor. Meestal beïnvloeden ze tegelijkertijd de werking van meerdere typen en subtypen receptoren. Een agonist kan tegelijkertijd invloed hebben op verschillende signaalstoffen.

Hierdoor kunnen individuen verschillend op dezelfde gifstof of hetzelfde geneesmiddel reageren.

Het is belangrijk om te beseffen dat geneesmiddelen vaak diep ingrijpen in de biochemie van de stofwisseling van een organisme. Het fysiologische systeem hangt van verschillende soorten terugkoppelingen aan elkaar. Het houdt in dat een geneesmiddel "tegelijk" ook direct of indirect invloed heeft op andere agonisten en antagonisten aangezien alle processen in een complex systeem als een organisme in meerdere of mindere mate met elkaar samenhangen.

Zo verhoogd nicotine als acetylcholineagonist de concentraties van onder meer dopamine en noradrenaline in de hersenen en werkt op die manier als indirecte agonist voor dopamine- en noradrenalinereceptoren.

Tot slot kunnen metabolieten die vrijkomen bij afbraakprocessen van een agonist ook invloed op fysiologische processen hebben. De nicotinemetaboliet cotinine werkt bijvoorbeeld ook als acetylcholinereceptoragonist.



</doc>
<doc id="2727142" url="https://nl.wikipedia.org/wiki?curid=2727142" title="Tyramine">
Tyramine

Tyramine is een primair amine dat in de natuur voorkomt in vele planten en dieren. Het is een biogeen amine, dat in het organisme ontstaat door de decarboxylering van het aminozuur tyrosine onder invloed van het enzym tyrosine decarboxylase.

In voedingswaren wordt het gevormd door de afbraak van tyrosine tijdens fermentatieprocessen en ook door bederf. Men treft het onder meer aan in vele gerijpte kaassoorten, rode wijn, chocolade, zuurkool, sojabereidingen en sommige charcuterie.

Tyramine is een onrechtstreeks sympathicomimeticum. Het wordt in het lichaam snel afgebroken door monoamine-oxidase (MAO), zodat het normaal gesproken geen effect heeft. Wanneer dit niet het geval is - meer bepaald bij personen die MAO-remmers gebruiken, in het bijzonder MAO-A-remmers - kan het zogenaamde "kaassyndroom" optreden, gekenmerkt door plotse stijging van de bloeddruk en daarbij gepaard gaande stekende hoofdpijn. In extreme gevallen kan dit zelfs fataal zijn. Overigens is het kaassyndroom niet uitsluitend verbonden aan het eten van kaas maar ook van andere voedingswaren die veel tyrosine bevatten. Nieuwe selectieve en reversibele MAO-remmers hebben een verminderd risico.

Bij personen die gevoelig zijn voor tyrosine kan het hoofdpijn en migraine uitlokken. Het kan ook de oorzaak zijn van een voedselallergie.


</doc>
<doc id="2727573" url="https://nl.wikipedia.org/wiki?curid=2727573" title="Truncus brachiocephalicus">
Truncus brachiocephalicus

De truncus brachiocephalicus of arm-hoofdslagader is een slagader uit het mediastinum die de rechterarm, nek en hoofd van bloed voorziet.

Het is de eerste slagader die uit de aortaboog ontspringt, en hij splitst zich al snel op in de arteria carotis communis dextra en de arteria subclavia dextra.

Er is geen truncus brachiocephalicus aan de linkerzijde. Links komen de arteria carotis communis sinistra en de arteria subclavia sinistra direct uit de aorta.


</doc>
<doc id="2727629" url="https://nl.wikipedia.org/wiki?curid=2727629" title="Arteria vertebralis">
Arteria vertebralis

De arteriae vertebrales of wervelslagaders zijn twee belangrijke slagaders in de nek. Ze ontspringen uit de linker en rechter arteria subclavia. Vervolgens verlopen de arteriae vertebrales door de foramina transversia van de halswervels en komen via het foramen magnum de schedel binnen. In het hoofd komen zij samen in de arteria basilaris, een van de slagaders die de cirkel van Willis in de hersenen van bloed voorziet.

Er zijn twee wervelslagaders, links en rechts. Deze ontspringen uit de linker en rechter arteria subclavia respectievelijk en gaan rond de zesde halswervel (C6) de wervelkolom in. Het gedeelte van de wervelslagader voor de wervelkolom wordt de "pars praevertebralis arteriae vertebralis" genoemd. Dit gaat over in de "pars transversaria arteriae vertebralis" die via de wervelkolom omhoog reist. De slagaders reizen aan weerszijden van de wervelkolom omhoog door de nek en bij de tweede halswervel (C2) komen ze de wervelkolom weer uit, gaan langs de eerste halswervel (C1) en gaan de hersenen in. Het gedeelte van de wervelslagader na de wervelkolom en voor de hersenen heet de "pars atlantica arteriae vertebralis". Dit gaat over in de "pars intracranialis arteriae vertebralis" zodra deze de hersenen binnengaat. In de hersenen komen de linker en rechter wervelslagader samen en vormen de arteria basilaris.

De linker wervelslagader is in de meeste gevallen groter. De wervelslagaders gaan in 90% van de gevallen de wervelkolom in bij de zesde halswervel (C6). In 10% van de gevallen is dit echter op een ander niveau.


</doc>
<doc id="2728028" url="https://nl.wikipedia.org/wiki?curid=2728028" title="Damiaan Denys">
Damiaan Denys

Damiaan Denys (Wevelgem, 9 november 1965) is filosoof en psychiater. Hij is als hoogleraar werkzaam aan de Universiteit van Amsterdam.

Hij behaalde in 1989 zijn master filosofie aan het Hoger Instituut voor Wijsbegeerte met een thesis over de paranoïde psychose van Jacques Lacan en in 1996 zijn artsexamen aan de KU Leuven. Nadien specialiseerde hij zich tot psychiater (2002) en promoveerde hij cum laude aan de Universiteit Utrecht (2004) op het proefschrift ""On Certainty: Studies in obsessive-compulsive disorder"." 

Sinds 2007 is Denys hoogleraar psychiatrie aan de Universiteit van Amsterdam (UVA) en afdelingshoofd psychiatrie van het Academisch Medisch Centrum (AMC) te Amsterdam. Hij is tevens met de onderzoeksgroep over “Neuromodulation and Behaviour” verbonden aan het Nederlands Instituut voor Neurowetenschappen (NIN), een instituut van de Koninklijke Nederlandse Akademie van Wetenschappen (KNAW).

Zijn onderzoek richt zich op de psychopathologie en neurobiologie van de angst, controle en compulsiviteit (dwangstoornis). Zijn wetenschappelijk werk is translationeel waarbij vraagstellingen uit de psychiatrische klinische praktijk worden onderzocht met fenomenologie, hersenbeeldvorming, genetica en EEG. Een bijzonder aandachtspunt van zijn onderzoek is de ontwikkeling van diepe hersenstimulatie bij psychiatrische aandoeningen zoals bij dwangstoornis, depressie, en verslaving waarmee hij internationale faam geniet. In 2005 werd hij onderscheiden met de Ramaer medaille, een prijs van de Nederlandse Vereniging voor Psychiatrie voor uitmuntend wetenschappelijk onderzoek in de klinische psychiatrie.

Denys geeft regelmatig publiekslezingen op het snijvlak van filosofie, psychiatrie en neurowetenschappen over angst, controle, vrijheid, zekerheid, hersenstimulatie, en geluk. Hij sprak onder meer voor het "Wetenschapscafe" van de Rode Hoed, "Studium Generale", de "Nacht van de filosofie", "Writers Unlimited", de "Paradisolezing". Hij was verschillende keren te gast in diverse radio- en televisieprogramma's waaronder Pauw & Witteman en De Wereld Draait Door en gaf een college voor de Universiteit van Nederland.

Sinds 2013 brengt Denys wetenschap in het theater. In samenwerking met regisseur Bo Tarenskeen kwam een eerste reeks voorstellingen "Wat is angst?" tot stand, opgevoerd in de Brakke Grond en Lowlands. In samenwerking met regisseur Floor Maas loopt sinds 2015 een tweede reeks voorstellingen "De wolf en de goudvis".

In 2015 zat Damiaan Denys als laatste in de reeks aan tafel bij het Nederlands televisieprogramma Zomergasten 2015, zie Zomergasten van de VPRO. 




</doc>
<doc id="2728194" url="https://nl.wikipedia.org/wiki?curid=2728194" title="Arteria basilaris">
Arteria basilaris

De arteria basilaris is een belangrijke slagader in de hersenen. Het is een van de slagaders die de cirkel van Willis in de hersenen van bloed voorziet. De arteria basilaris en haar aftakkingen voorzien verder het cerebellum en de pons van bloed.

De arteria basilaris ontstaat door het samenkomen van de linker en rechter arteria vertebralis op de rand van de medulla oblongata en de pons en komt binnen via het Foramen magnum. Zij volgt vervolgens de sulcus basilaris, aan de onderkant van de pons, en eindigt door op te splitsen in de linker en rechter arteria cerebri posterior en de linker en rechter arteria cerebelli superior. Verder splitsen de linker en rechter arteria cerebelli inferior anterior en de arteriae pontis zich af van de arteria basilaris.


</doc>
<doc id="2728593" url="https://nl.wikipedia.org/wiki?curid=2728593" title="Evert Offereins">
Evert Offereins

Evert Offereins (Assen, 7 januari 1936 - Soest, 27 september 2008) was een Nederlands dierenarts die zich specialiseerde in de paardengeneeskunde. 

Na zijn studie diergeneeskunde begon Offereins zijn eigen kliniek in Bosch en Duin. In eerste instantie was dit een gewone kliniek, maar als snel begon Offereins zich te specialiseren in paarden.
Uit het hele land kwamen de paarden naar Bosch en Duin toe. Na 35 jaar, na het overlijden van zijn vrouw Willie Bos, stopte hij met de kliniek, en begon hij met het schrijven van boeken over zijn vak. Ook schreef hij columns voor het paardentijdschrift "Bit".

Offereins was voorzitter van de Vereniging voor Hoefsmeden en lid van de tucht- en arbitragecommissie van het Koninklijk Warmbloed Paardenstamboek Nederland.
Als dierenarts was hij vaak aanwezig bij wedstrijden, en hij was in 1972 teamveterinair van het Nederlandse ruiterteam op de Olympische Spelen in München.
In 2001 werd Evert Offereins benoemd tot erelid van de Groep Geneeskunde van het Paard.


</doc>
<doc id="2729032" url="https://nl.wikipedia.org/wiki?curid=2729032" title="Respiratoire insufficiëntie">
Respiratoire insufficiëntie

De term respiratoire insufficiëntie wordt in de geneeskunde gebruikt om een onvoldoende gaswisseling in de longen mee aan te duiden.

Door te ademen komt er lucht met onder andere zuurstof in de longen en lucht met onder andere koolstofdioxide uit de longen. Het hart pompt bloed door de longen. In de longen moet het bloed zuurstof opnemen en koolstofdioxide afgeven. Als het proces van afgeven en opnemen van koolstofdioxide en zuurstof niet goed verloopt is er sprake van respiratoire insufficiëntie.

Er bestaan twee typen respiratoire insufficiëntie:


</doc>
<doc id="2729458" url="https://nl.wikipedia.org/wiki?curid=2729458" title="Parecoxib">
Parecoxib

Parecoxib is een geneesmiddel, dat in het lichaam wordt omgezet in "valdecoxib", een specifieke COX2-remmer, en dat een pijnstillend effect heeft. Parecoxib is geregistreerd voor de behandeling van pijn na de operatie, en wordt per injectie toegediend.

COX-2 remmers vormen een aparte groep binnen de NSAID's, ("Non-Steroidal Anti-Inflammatory Drug"), ook wel prostaglandinesynthetaseremmers. De NSAID's, waarvan ibuprofen, naproxen en diclofenac bekende vertegenwoordigers zijn, werken in op prostaglandines, stoffen die plaatselijk pijn en andere ontstekingsreacties tot stand doen komen.

COX-2 remmers zijn destijds geïntroduceerd omdat ze minder maagbeschadiging veroorzaken dan de klassieke NSAID's. Ze raakten echter weer uit de mode toen er berichten kwamen dat ze de kans op hart- en vaatziekten zouden vergroten. De combinatie van een klassieke NSAID met een maagzuurremmer voorkomt maagbeschadiging minstens net zo effectief en is goedkoper. COX-2 remmers remmen het enzym COX-2. Andere selectieve NSAID's zijn onder andere rofecoxib (uit de handel), celecoxib en etoricoxib.

De tekst over Parecoxib in het gezaghebbende Farmacotherapeutisch Kompas begint met een waarschuwing:
"Omdat er onvoldoende gegevens zijn om de werkzaamheid van parecoxib t.o.v. de in Nederland beschikbare middelen vast te stellen is er vooralsnog geen plaats voor dit middel."
Het middel, dat per injectie (in een dosis van 20 of 40 mg) diep in de bilspier moet worden toegediend, is geregistreerd voor de behandeling van post-operatieve pijn. Dat wil zeggen dat een arts die het om andere redenen voorschrijft, voor deze off label prescription expliciet toestemming van de patiënt moet krijgen.

Het middel wordt in Europa verkocht door de firma Pfizer, onder de naam "Dynastat".

Het pijnstillende effect treedt na een half uur in en houdt 6-12 uur aan. Op korte termijn (7 dagen) zijn er minder maagklachten dan bij klassieke NSAID's, en evenveel als bij een placebo. Er is een verhoogde kans op trombo-embolische complicaties en op opengaan van de operatiewond. Omdat het middel via het cytochroomcomplex wordt gemetaboliseerd, is er nogal eens kans op interacties. Verder kunnen er allergische reacties met de huid optreden.


</doc>
<doc id="2731211" url="https://nl.wikipedia.org/wiki?curid=2731211" title="Posttraumatische amnesie">
Posttraumatische amnesie

De posttraumatische amnesie of PTA is de toestand van verwarring waarin patiënten zich kunnen bevinden na traumatisch hersenletsel. Zolang de PTA aanhoudt, kunnen geen nieuwe herinneringen worden gevormd, noch herinnert men zich waar men is, hoe men heet of welk jaar het is. Hierbij wordt onderscheid gemaakt tussen "retrograde amnesie", waarbij men zich gebeurtenissen voor het trauma niet herinnert, en "anterograde amnesie", waarbij alles na het trauma verdwenen is. 

Om PTA te diagnosticeren, wordt een vaste vragenlijst gebruikt, die een maat is voor hulpverleners om de ernst van een schedel- of ander hersenletsel te kunnen bepalen. De PTA bestaat uit twaalf vragen die door de patiënt beantwoord moeten worden. De vragen worden duidelijk en nadrukkelijk gesteld en de patiënt wordt gecorrigeerd als hij een vraag verkeerd beantwoordt. Het antwoord is goed (1) of fout (0); ertussenin bestaat niet.

Het gaat niet zozeer om de hoogte van de score, maar om de stijgende lijn. Is er geen stijgende lijn (meer), dan moet worden onderzocht waarom dit zo is. Is er twee keer achtereen een score van twaalf (maximum) behaald, dan kan het opnemen van de PTA-score worden beëindigd.

De PTA-scorelijst wordt onderverdeeld in drie categorieën (met de daarbij behorende vragen), respectievelijk:

Het langetermijngeheugen.

Het kortetermijngeheugen.

Het vermogen om informatie te verwerken en nieuwe herinneringen te vormen. 


</doc>
<doc id="2731296" url="https://nl.wikipedia.org/wiki?curid=2731296" title="Ivabradine">
Ivabradine

Ivabradine (INN) is een geneesmiddel voor de behandeling van stabiele angina pectoris. Het is ontwikkeld bij het Franse Adir et Compagnie, een onderdeel van Les Laboratoires Servier. Merknamen van Servier zijn "Corlentor" en "Procoralan". Deze middelen bevatten het hydrochloridezout van ivabradine. Ivabradine werd op 25 oktober 2005 vergund in de Europese Unie.

Ivabradine vermindert het hartritme. Het werkt anders dan bètablokkers en calciumantagonisten. Het wordt voorgeschreven bij patiënten waarvoor bètablokkers niet werken of die betablokkers niet mogen gebruiken. Het wordt ook gebruikt in combinatie met bètablokkers bij volwassen patiënten bij wie de toestand niet geheel onder controle is met een bètablokker en die een te hoge hartslag hebben (meer dan 75 slagen per minuut).

Ivabradine is verkrijgbaar in deelbare tabletten met 5 of 7,5 mg van de actieve stof. De werkingsduur van een tablet is ongeveer 12 uur. De normale startdosis is 5 mg tweemaal per dag; indien nodig kan die na drie tot vier weken verhoogd worden tot tweemaal 7,5 mg. De verlaging van de hartfrequentie treedt na circa één uur in, de antiangineuze werking binnen 3 tot 4 weken.

Ivabradine beïnvloedt ook de respons van het netvlies op felle lichtprikkels. Een veel voorkomende bijwerking is dan ook het waarnemen van fosfenen bij plotselinge veranderingen van de lichtintensiteit.
Op 7 november 2014 publiceerde het PRAC (Pharmacovigilance Risk Assessment Committee) van de EMA een advies over nieuwe inzichten bij de behandeling met ivabradine. Zo dient de voorschrijvend arts voor het eerste recept eerst de hartslag in rust te bepalen.

Gelijktijdig gebruik van sterke CYP3A4-remmers zoals azoolantimycotica (bv. ketoconazol, itraconazol), macrolide antibiotica (claritromycine, erytromycine) en HIV-proteaseremmers is gecontra-indiceerd. Comedicatie met de matig sterke CYP3A4-remmers diltiazem en verapamil wordt niet aanbevolen, omdat deze geneesmiddelen zelf ook nog de hartfrequentie verlagen. Bij comedicatie met andere matig sterke CYP3A4-remmers is een lagere startdosering van ivabradine aangewezen. Comedicatie met QT-verlengende middelen wordt eveneens niet aanbevolen, omdat QT-verlenging wordt verergerd door verlaging van de hartfrequentie; voorbeelden van QT-verlengende middelen zijn amiodaron, disopyramide, kinidine, mefloquine, pimozide, en sotalol. Bij comedicatie met CYP3A4-inductoren kan een hogere dosering ivabradine nodig zijn.

Op 23 december 2014 werd de firma Servier gedwongen een brief te schrijven om het juiste gebruik van dit geneesmiddel nader te reguleren.
Voorschrijvers wordt gevraagd nauwkeurig toe te zien op de conditie van de patiënt (de rusthartslag voordat de behandeling met ivabradine wordt gestart of de dosis wordt aangepast), de duur van de behandeling en het gebruik van ivabradine in combinatie met andere geneesmiddelen. Patiënten die worden behandeld met ivabradine dienen tevens regelmatig klinisch te worden gecontroleerd op atriumfibrilleren (hartkloppingen). Het gelijktijdig gebruik van ivabradine met verapamil of diltiazem is voortaan gecontra-indiceerd.

Het CVZ beveelt aan onder strikte voorwaarden het geneesmiddel bij bepaalde typen van hartfalen te vergoeden.

Het huidige Besluit Zorgverzekering stelt als voorwaarde:

"50.Ivabradine

uitsluitend voor een verzekerde met stabiele angina pectoris die een contra-indicatie of intolerantie heeft voor een bètablokker en niet uitkomt met diltiazem of de combinatie van een langwerkend nitraat en een dihydropyridine calciumantagonist, en die ivabradine als monotherapie of als tweevoudige therapie samen met een langwerkend nitraat of een dihydropyridine calciumantagonist gebruikt."



</doc>
<doc id="2731535" url="https://nl.wikipedia.org/wiki?curid=2731535" title="Sacrale neuromodulatie">
Sacrale neuromodulatie

Sacrale neuromodulatie (SNM), ook wel sacrale neurostimulatie (SNS) of sacrale zenuwstimulatie, is een behandelingsvorm voor functiestoornissen van de blaas of darmen. Hierbij worden de sacrale zenuwen in de onderrug, ter hoogte van het heiligbeen, gestimuleerd met zwakke elektrische impulsen. De sacrale zenuwen regelen de functies van de blaas, darmen, sluitspieren en de bekkenbodem. Door het moduleren van de sacrale zenuwen kunnen ongewilde of onjuiste signalen overstemd worden door “goede” signalen, waardoor de symptomen, behorend bij de functiestoornis, verlicht kunnen worden.
Tanagho en Schmidt van de universiteit van Californie in San Franscico waren in 1979 de eerste die observeerde dat sacrale zenuw stimulatie blaasinstabiliteit kan inhiberen. Deze therapie werd in de jaren erna verder ontwikkeld. Dit resulteerde in 1997 uiteindelijk tot de goedkeuring van de eerste urologische indicatie voor sacrale neuromodulatie door de FDA (Food en Drug Administration) in de VS. Sindsdien is de therapie steeds verder ontwikkeld en is de therapie verbeterd op zowel technisch als chirurgisch gebied. Vandaag de dag is sacrale neuromodulatie een minimale invasieve therapie, die makkelijk is uit te voeren.
In 1994 heeft SNM een CE-markering gekregen voor chronische functiestoornissen van de bekkenbodem lagere urine wegen en het darmstelsel. In 1997 keurde de FDA sacrale neuromodulatie goed voor de behandeling van urge incontinentie in de VS. Twee jaar later in 1999 kwamen daar de indicaties urgency/frequency en niet obstructieve urine retentie bij. SNM heeft bewezen een effectieve therapie te zijn voor de volgende indicaties: urge incontinentie, urgency-frequency, niet obstructieve urine retentie, fecale incontinentie (ontlastingsverlies) en chronische idiopatische obstipatie. De therapie heeft bewezen een effectieve en veilige therapie te zijn als conservatieve behandelingen niet werken of moeilijk te verdragen zijn.

Bij meer dan 8 keer per dag (incl. ’s nachts) gaan plassen, wordt er gesproken van OAB.
Als er géén urine verloren wordt (geen urineverlies is) spreken we van urgency-frequency (hevige aandrang-vaak plassen). Als hierbij de urine niet opgehouden kan worden, is er sprake van urge-incontinentie (aandrang incontinentie).

OAB kan verschillende oorzaken hebben. bijvoorbeeld een urineweginfectie of een vergrote prostaat. 
Als de oorzaak niet bekend is wordt er gesproken over een idiopathische OAB. Bij het aandranggevoel van een OAB hoeft de blaas niet per se vol te zijn, als men dan naar het toilet gaat zijn het vaak maar kleine plasjes. Als het aandranggevoel bij een OAB veroorzaakt wordt door het ongewild samentrekken van de blaasspier kan men urine verliezen, dit kan ook gebeuren zonder dat de blaas vol is. 

Urineretentie kan acuut (plotseling optredend) of chronisch (aanhoudend of terugkerend) zijn. De urine wordt hierbij in de blaas achter gehouden. Bij acute retentie is plassen vaak extreem moeilijk. Het vol worden van de blaas met urine kan flinke pijn geven. Chronische retentie gaat doorgaans niet gepaard met pijn. Het lozen van kleine hoeveelheden urine is vaak wel mogelijk, maar de blaas kan niet volledig worden geleegd. Retentie kan het gevolg zijn van verstopping (bijvoorbeeld door een blaassteen), zenuwbeschadiging of – bij mannen – van een vergroting van de prostaat. 

Bij fecale incontinentie, ook wel anale incontinentie of ontlastingsincontinentie genoemd, is er sprake van een vorm van verlies van ontlasting, flatus of gas uit de darmen, dat niet voortkomt uit een eenmalige gebeurtenis of een infectie en die herhaaldelijk of continu gedurende langere tijd optreedt. 

Verstopping, constipatie; moeilijke stoelgang door harde of vastzittende ontlasting. Obstipatie kan het gevolg zijn van een gezondheidsprobleem, zoals het prikkelbaredarmsyndroom maar kan ook voortkomen uit een verandering van de normale dagelijkse situatie bijvoorbeeld vakantie of stress. Bij iemand die last heeft van chronische obstipatie kan de ontlasting in de darm lang “onderweg” zijn. De ontlasting droogt uit, wordt hard en hoopt zich op, waardoor de doorgang in de darm wordt geblokkeerd. Obstipatie kan de oorzaak zijn van (overloop) incontinentie.

Bij sacrale neuromodulatie wordt er een elektrodedraad (geleidingsdraad) ingebracht in de onderrug ter hoogte van het van het heiligbeen (3de sacrale foramen), deze elektrodedraad wordt verbonden met een geïmplanteerde neurostimulator (zie figuur 3). De ingreep bestaat uit 2 fasen:

Tijdens de screeningsfase wordt er voor een bepaalde periode een proefstimulatie uitgevoerd waarbij een elektrodedraad verbonden wordt met een externe stimulator. Hierbij zijn er twee mogelijkheden:

Gedurende de periode van de proefstimulatie moet de patiënt een plas- en/of ontlastingsdagboek bijhouden. Aan het einde van deze periode wordt er geëvalueerd of er voldoende verbetering in de symptomen is opgetreden. Wanneer de resultaten positief zijn wordt er overgegaan tot het plannen van een vervolgimplantatie. Bij een negatief resultaat wordt de elektrodedraad verwijderd.

Als er in de screeningsfase gebruikgemaakt is van een PNE dan wordt er bij een positief resultaat een definitieve elektrodedraad samen met de neurostimulator ingebracht. Als er tijdens de screeningsfase gebruik is gemaakt van een definitieve elektrodedraad dan wordt alleen de neurostimulator geïmplanteerd. De neurostimulator wordt onderhuids aan de bovenkant van de bil geïmplanteerd. Een complete implantatie duurt tegenwoordig ca 1 uur.

Na de implantatie wordt de neurostimulator geprogrammeerd en wordt de patiënten geleerd op welke wijze zij de neurostimulator kunnen bedienen.


</doc>
<doc id="2731545" url="https://nl.wikipedia.org/wiki?curid=2731545" title="Serbski-instituut">
Serbski-instituut

Het Serbski-instituut (voluit het "Staatswetenschappelijk centrum voor sociale- en gerechtspsychiatrie V.P. Serbski", in het Russisch: Государственный научный центр социальной и судебной психиатрии им. В. П. Сербского) is een psychiatrisch ziekenhuis in Moskou en het belangrijkste centrum voor forensische psychiatrie in Rusland.

Het instituut werd in 1921 opgericht en draagt de naam van Vladimir Serbski, een Russische pionier op het gebied van de forensische psychiatrie.

In de tijd van de Sovjet-Unie was het instituut berucht omdat daar dissidenten werden vastgehouden en gemarteld omdat ze vanwege hun tegen de staat gerichte denkbeelden voor gek werden verklaard.

Na de val van de Sovjet-Unie bleef het instituut bestaan en kwam het in opspraak vanwege corruptie, waarbij psychiaters verdachten tegen betaling ontoerekeningsvatbaar verklaarden.



</doc>
<doc id="2733061" url="https://nl.wikipedia.org/wiki?curid=2733061" title="Kleurconstantie">
Kleurconstantie

Kleurconstantie is een eigenschap van de menselijke kleurconceptie die ervoor zorgt dat men kleuren vrijwel hetzelfde zal waarnemen, ook al is deze veranderd door bijvoorbeeld een andere soort lichtbron. Zo zal een groene appel er op de middag groen uitzien, wanneer de voornaamste vorm van verlichting wit zonlicht is, maar ook tijdens zonsondergang, wanneer de voornaamste lichtbron rood zonlicht is. Dit helpt ons in het identificeren van objecten.

Kleurenzien is een proces bij wijze waarvan organismen en machines in staat zijn om objecten te onderscheiden op basis van verschillende golflengten van licht die door het object worden gereflecteerd, verzonden of uitgezonden. Bij mensen wordt licht door het oog ontvangen, waar twee soorten lichtreceptoren, kegeltjes en staafjes, signalen sturen naar de visuele schors die op zijn beurt deze sensaties omzet in een subjectieve waarneming van kleur. Kleurconstantie zorgt ervoor dat de hersenen een bekend object steeds herkennen als hebbende dezelfde kleur, ongeacht welk en hoeveel licht er op een bepaald moment door dat object weerkaatst wordt.


</doc>
<doc id="2733247" url="https://nl.wikipedia.org/wiki?curid=2733247" title="Macrocytaire anemie">
Macrocytaire anemie

Macrocytaire anemie is een vorm van bloedarmoede (anemie) die wordt gekenmerkt door rode bloedcellen (erytrocyten) die groter ("macro") zijn dan normaal. Men spreekt van macrocytaire anemie als het het gemiddelde volume van de bloedcellen (MCV) hoger is dan 100 femtoliter.

De belangrijkste oorzaken van macrocytaire anemie zijn vitamine-B12- en/of foliumzuurtekort. Voor deze gevallen wordt ook wel de term megaloblastaire anemie gebruikt. Andere oorzaken zijn onder andere overmatig gebruik van alcohol / alcoholverslaving, medicatie, leverziekten en Myelodysplastisch Syndroom (MDS), een vorm van leukemie.

Pernicieuze anemie is een macrocytaire anemie.



</doc>
<doc id="2733309" url="https://nl.wikipedia.org/wiki?curid=2733309" title="Raster van Hermann">
Raster van Hermann

Het raster van Hermann is een illusie die ontstaat door een verschijnsel van onze hersenen dat 'laterale inhibitie' wordt genoemd.

Laterale inhibitie wil zeggen dat, als een zenuwcel (in de hersenen) geactiveerd wordt (vuurt) dit leidt tot de onderdrukking (of inhibitie) van de zenuwcel die ernaast ligt. Dit verschijnsel helpt ons om twee prikkels van elkaar te onderscheiden, zoals wanneer je zwarte letters leest op een wit blad. De zwarte letters zullen de cel doen vuren, en de hersenen zorgen ervoor dat wat ernaast ligt zeker wordt gepercipieerd als 'niet zwart'.
De witte lijnen in het raster van Hermann doen hetzelfde. De kruispunten, waar de witte lijnen elkaar kruisen, worden allemaal omgeven door vier witte lijnen, dus ze worden sterk geïnhibeerd. Waar het eigenlijk wit is, lijkt het een zwarte stip want onze hersenen zeggen 'dit is niet wit'.
Laterale inhibitie is een fenomeen dat zich voordoet op de plaats waar men zich niet op concentreert, dus enkel in de ooghoeken. Als je je focust op een kruispunt zal je zien dat het gewoon wit is, zoals in de realiteit.


</doc>
<doc id="2733367" url="https://nl.wikipedia.org/wiki?curid=2733367" title="Objectherkenning van Marr">
Objectherkenning van Marr

De Objectherkenning van Marr is een beschrijving van de drie fasen in objectherkenning volgens David Marr: de primaire schets, perceptuele organisatie en patroon- en objectherkenning. Let wel dat dit allemaal onbewuste processen zijn die vanzelf plaatsvinden, men kan deze fasen zelf niet apart ervaren.

De proximale stimulus zorgt voor het vuren van axonen in de twee oogzenuwen.
Hier zijn de overgangen van helderheid vooral belangrijk, de randen dus.
Er wordt gekeken wat de drempel is voor de helderheidsverschillen. Men oriënteert waar de randen zich bevinden en men onderscheidt de belangrijke helderheidsovergangen van de onbelangrijke. (vb. een slordig geschilderde deur, met verf op de muur, zal er niet plots uitzien als een deur met een andere vorm dan rechthoekig.)

Bij de perceptuele organisatie wordt het beeld omgevormd naar een '2,5D schets', het is nog geen volledige 3D.
Hier wordt er beslist welke randen er bij welk voorwerp horen. Dit op basis van gelijkheid, nabijheid, geslotenheid, goede voortzetting en ook vroegere ervaring.

Hier wordt er een 3D beeld gemaakt.
Het kijkergericht beeld wordt gekoppeld aan een voorstelling in het geheugen en wordt dus een voorwerpgericht beeld. Er zijn 2 principes in patroon- en objectherkenning:


</doc>
<doc id="2733402" url="https://nl.wikipedia.org/wiki?curid=2733402" title="Phi-fenomeen">
Phi-fenomeen

Het phi-fenomeen is een psychisch fenomeen van een schijnbare beweging voor het eerst beschreven door Max Wertheimer in de Gestaltpsychologie in 1912. Door een snelle opvolging van beelden lijkt het alsof iets beweegt. Dit komt bijvoorbeeld voor bij neonreclame en televisie.

Een ander voorbeeld van het phi-fenomeen is dat twee of meerdere lichten die ruimtelijk gescheiden zijn en na elkaar oplichten, de illusie van een bewegend balletje kunnen scheppen. Lichten de lichtjes echter te snel na elkaar op, zal het lijken alsof ze tegelijk oplichtten; lichten ze te traag na elkaar op, dan zien we geen verband tussen de twee en dus ook geen beweging. Algemeen wordt aangenomen dat er voor het verkrijgen van een bewegingsillusie een interval van 60 ms nodig is. Vanaf een interval van 200 ms tussen de prikkels, ziet het oog geen beweging meer en spreekt men niet meer van het phi-fenomeen, maar van bèta-beweging.

In 1912 kwam Wertheimer met het idee dat deze bewegingswaarneming veroorzaakt wordt door de persistentie van een beeld op het netvlies (Engels: "persistence of vision"). Met deze bewering wordt de waarneming van beweging volledig teruggevoerd op de werking van het oog. Vandaag de dag weet men echter dat vooral de hersenen ervoor zorgen dat de losse beelden geïnterpreteerd worden als beweging.


</doc>
<doc id="2733452" url="https://nl.wikipedia.org/wiki?curid=2733452" title="VSSM">
VSSM

De Vereniging Studiegroep Sadomasochisme (VSSM) is een Nederlandse vereniging voor mensen die zich bezighouden met sadomasochisme en fetisjisme. Het is de grootste vereniging in Nederland op dit gebied met 700 leden (2011). De VSSM is opgericht in 1970 en daarmee de oudste SM-vereniging ter wereld. Het woord 'studiegroep' is destijds bij de naam gevoegd om het mogelijk te maken een vereniging op te richten die zich met een niet-alledaagse vorm van seksualiteit bezighoudt. Niet de seksualiteit, maar de studie naar deze vorm van seksualiteit stond hierdoor op de voorgrond, hetgeen het acceptabel maakte in het maatschappelijke klimaat van destijds.

De VSSM heeft als een van de doelstellingen 'het streven naar maatschappelijke acceptatie van BDSM'. Dit doet zij bijvoorbeeld door het geven van voorlichting aan individuen, groepen, opleidingscentra en hulpverlenende instanties. Regelmatig wordt de vereniging benaderd door de pers, radio en tv. Sommige leden van de vereniging zijn op persoonlijke titel actief in de media, waarbij zij de doelstelling van de VSSM delen. Deze doelstelling kan worden beschouwd als een emancipatiebehoefte die vergelijkbaar is met die van homoseksuelen". Sadomasochisten, of "BDSM-ers" zoals zij zichzelf meer en meer zijn gaan noemen, worden dikwijls nog om hun seksuele voorkeur gediscrimineerd en durven vaak niet aan hun naasten te vertellen wat hun voorkeuren zijn.

In zekere zin kan de andere belangrijke doelstelling van de vereniging ook in dit verband gezien worden. De VSSM organiseert door het hele land bijeenkomsten en activiteiten van verschillende aard. De vaste ontmoetings- en spelbijeenkomsten worden 'groepen' genoemd. Er zijn momenteel (2016) 'Algemene Groepen' (voor alle seksuele geaardheden) in Amersfoort, Den Haag, Dedemsvaart, Nijmegen en Susteren. In Amersfoort is ook een speciale (homo/bi-)mannengroep en een homo-mannen 'Powerparty'. In Nijmegen is een speciale groep voor jongeren van 18 tot 35.

Geen van de bijeenkomsten is toegankelijk voor mensen jonger dan 18 jaar. De meeste bijeenkomsten zijn zonder vooraanmelding toegankelijk en kennen een lage drempel doordat er geen kledingvoorschriften zijn (anders dan 'nette kleding'). Daarnaast worden de bijeenkomsten zonder uitzondering georganiseerd door ervaringsdeskundigen (coördinatoren) die een oogje in het zeil houden, speciaal als er nieuwkomers zijn die voor het eerst een bijeenkomst in BDSM-sfeer bezoeken. De sfeer tijdens deze 'groepen' is overigens doorgaans ongedwongen en gezellig. Mensen die elkaar langer kennen, gebruiken de bijeenkomsten om bij te praten, ervaringen uit te wisselen en nieuwe contacten te leggen. Ook wordt er BDSM bedreven - dat wordt 'spelen' genoemd.

Binnen de VSSM staan onderling respect, veiligheid, vrijwilligheid en gezond verstand hoog in het vaandel. Er zijn ook vrijwel altijd mensen te vinden die over zaken willen praten en vragen willen beantwoorden.

In het verleden zijn er groepen geweest in verschillende steden en dorpen waaronder Amsterdam, Ommen, Tilburg, Essen (België), Nijmegen, Eindhoven en Valkenswaard. Locaties komen en gaan, niet in de laatste plaats door een restrictief beleid van gemeentebesturen. Gemeentes weten dikwijls niet wat ze met een VSSM-bijeenkomst aan moeten. Is het een gezelligheidsclub, is het een seksinrichting, is het prostitutie, is het een schending van de openbare zedelijkheid? Dat het gewoon een groep mensen is met een gemeenschappelijke interesse, die niemand kwaad doet, wordt vaak niet gezien. De VSSM is daarom feitelijk voortdurend aan het zoeken naar mogelijke locaties.

Er zijn nog andere activiteiten die de VSSM organiseert of in het verleden heeft georganiseerd. Zo was er lange tijd een 'WAC-groep', waar belangstellenden zelf goedkope SM-speeltjes konden maken. Er waren vroeger gespecialiseerde groepen voor rubberfetisjisten, luierfetisjisten, lesbische vrouwen en 'gevorderde spelers'. Er is een jaarlijks VSSM-weekend voor de leden, waar twee dagen lang gespeeld en ontmoet kan worden. Er heeft enkele jaren op een rij een jaarlijkse 'Fetishtram' door Rotterdam gereden, een antieke tram vol met in fetish-kleding gestoken BDSM-ers, die zich voor de verandering eens niet verborgen hielden, maar zich aan het publiek toonden. De VSSM is ook regelmatig aanwezig op (erotische) beurzen. Het studiegroep-gehalte wordt gestalte gegeven door de uitgebreide bibliotheek met literatuur en referentiemateriaal over BDSM. Maar ook de voorlichtingsgroep en juridische werkgroep dragen bij aan het verzamelen en verspreiden van kennis over BDSM.

Het verenigingsblad 'De Kerfstok' is tegenwoordig opgenomen binnen de website. Het bevat verenigingsnieuws, verhalen, foto's en advertenties. Het blad is in het verleden in de losse verkoop verkrijgbaar geweest via seksshops en de boekhandel.




</doc>
<doc id="2734629" url="https://nl.wikipedia.org/wiki?curid=2734629" title="Hofjes in Leiden">
Hofjes in Leiden

De hofjes in Leiden zijn een voorbeeld van sociale zorg in de middeleeuwen. Het zijn dicht bij elkaar staande huisjes aan een gemeenschappelijke binnenplaats, bij testament gesticht door particulieren en bestemd voor arme, oude mensen. De resterende hofjes in Leiden zijn bijna allemaal te vinden in het centrum van de stad.

Hofjes werden gebouwd op kleine stukjes grond, die in de volgebouwde stad nog tussen de huizenblokken waren overgebleven. Ze zijn daarom compact gebouwd en in eerste instantie nog niet symmetrisch in een vierkant of rechthoek om een gemeenschappelijke tuin. Dat gebeurde pas vanaf de 17e eeuw. De oudste hofjes zijn heel verschillend: een enkele of dubbele rij huisjes aan een tuin, of in een haakse, dan wel u-vormige opstelling.

Door de ligging binnen een huizenblok zijn de huisjes meestal aan de achterzijde geheel gesloten, met ramen alleen aan de kant van de gemeenschappelijke tuin. Daar stond altijd een pomp voor de watervoorziening. Ook waren er één of twee gemeenschappelijke toiletten (ook wel gemak of privaat genaamd), dat wil zeggen hokjes met een ton voor de uitwerpselen, die regelmatig geleegd moest worden. De huisjes zelf waren klein en sober. Pas bij de veel latere renovaties werden ze voorzien van eigen sanitair en soms samengevoegd of voorzien van een extra verdieping om ruimte te winnen.

De oudste hofjes in Leiden dateren van voor de de Reformatie (in 1572 koos de stad de zijde van de anti-Spaanse opstand en werd officieel een gereformeerde stad). Het aantal huisjes was - zeker bij de oudste hofjes - ten minste twaalf. Dat was gerelateerd aan de twaalf apostelen. Omwille van Jezus en Maria kon er dan ook een dertiende en veertiende huisje bij komen. De (katholieke) stichters gaven "hun" hofje de naam van een heilige of van een Bijbelse plaats. Bij deze hofjes werd meestal een kapel toegevoegd, die nu bijna allemaal verdwenen zijn. De latere hofjes werden vaak naar de stichters vernoemd. En des te aanzienlijker, dat wil zeggen des te rijker de stichter en/of de regenten, des te fraaier werd de poort naar het hofje. Daar kon dan ook nog een representatieve rijk uitgevoerde regentenkamer aan worden toegevoegd.

Hofjes werden meestal gesticht met een specifieke doelgroep voor ogen en dienovereenkomstig werden door de regenten toelatingseisen gehanteerd:

De oudste hofjes:

Leiden heeft nu nog 35 hofjes. Dat is relatief veel, ter vergelijking: Amsterdam heeft nog 47 hofjes, Groningen 30 (gasthuizen genaamd), Haarlem 19, Gouda 7 en Delft vier. Het heeft in Leiden weinig gescheeld of het waren er veel minder geweest. Door geldgebrek was namelijk in de 20e eeuw bij steeds meer hofjes sprake van verwaarlozing en verval. Sommige, zoals Klein Sionshof, werden zelfs onbewoonbaar verklaard, en na de Tweede Wereldoorlog werd voor diverse hofjes sloop ernstig overwogen. Door particuliere acties keerde het getij en kregen de hofjes de waardering die sindsdien alleen maar is toegenomen. Door zowel eigendomsoverdracht aan woningbouwverenigingen en studentenhuisvesting, als door nieuwe subsidiemogelijkheden, konden vrijwel alle nog resterende hofjes behouden blijven. 
In de loop der tijd zijn de volgende hofjes verdwenen:

Ook verdwenen is wat wel eens het oudste hofje van Nederland zou kunnen zijn geweest, namelijk het hofje dat Meye uyt den Waard in het midden van de 14e eeuw in haar huis op het Rapenburg zou hebben gesticht. Die eer gaat nu naar het nog steeds bestaande Hofje van Bakenes uit 1395 in Haarlem. 

Niet verdwenen, maar wel verplaatst zijn de volgende hofjes:

Hofjes worden al sinds de 12e eeuw gebouwd, maar er zijn verschillen. Allereerst in de benaming: hofje, gasthuis, aalmoeshuis of stichting zijn verschillende aanduidingen die hetzelfde kunnen betekenen, dat wil zeggen: "huisjes bij testament gesticht voor huisvesting van arme, oude mensen". Er zijn ook andersoortige "hofjes", zoals gasthuizen, begijnhofjes, gildehofjes en proveniershuizen. Dat zijn ook instellingen van naastenliefde, maar op andere wijze, zoals hier voor Leiden kort worden toegelicht:

Hofjes of poorten zijn en worden ook wel "gewoon" voor de verhuur of verkoop gebouwd, maar lijken zich soms in weinig te onderscheiden van de oorspronkelijke hofjes. Zie bijvoorbeeld in Leiden:



</doc>
<doc id="2735271" url="https://nl.wikipedia.org/wiki?curid=2735271" title="Hofje van Dam">
Hofje van Dam

Het Hofje van Dam (ook Hofje van Floris van Dam) was een liefdadigheidshofje in Den Haag. Het werd in 1606 gesticht door Floris van Dam, die Haagse schout was van 1533-1582. Het hofje was bestemd voor ongetrouwde adellijke joffers.

Het vreemde van dit hofje is dat het verhuisd is. Het oorspronkelijke hofje was in de Juffrouw Idastraat. 

Toen de Prinsestraat in 1880 werd aangelegd, moest het hofje verplaatst worden. De familie van Wouw was in 1880 niet meer de eigenaar van het in 1649 gestichte Hofje van Bartelomeüs van Wouw in de Lange Beestenmarkt, en de toenmalige eigenaren verkochten grond en opstallen aan de regenten van het Hofje van Dam, die er een nieuw hofje lieten bouwen. 

De familie van Wouw was wel nog eigenaar van het ernaast liggende Hof van Wouw dat tegenwoordig nog bestaat.




</doc>
<doc id="2735438" url="https://nl.wikipedia.org/wiki?curid=2735438" title="Forensische psychiatrie">
Forensische psychiatrie

De Forensische psychiatrie is een deelgebied binnen de psychiatrie dat zich richt op mensen die met de rechterlijke macht in aanraking zijn gekomen en die psychiatrische zorg behoeven. Deze zorg kan vrijwillig worden aangenomen, maar ook als voorwaarde worden gesteld of verplicht worden opgelegd in een vonnis.

In Nederland kan men op verschillende manieren in aanraking komen met de forensische psychiatrie. Een veroordeling tot tbs met dwangverpleging is de zwaarste. Ook via een terbeschikkingstelling met voorwaarden kan een rechter opname afdwingen.
Via de afdeling IFZ van het Nederlands Instituut voor Forensische Psychiatrie en Psychologie kunnen veroordeelden eventueel (een deel) van hun straf of voorarrest inruilen voor een keuze tot behandeling in de forensische psychiatrie. Hiervoor kunnen ze ook aangemeld worden door de penitentiaire inrichting van plaatsing. Vaak acht men deze mensen 'detentieongeschikt'.
Ook via de Wet BOPZ kunnen mensen worden geplaatst binnen de forensische psychiatrie.

In België is Internering de zwaarste maatregel om veroordeelden met psychiatrische problematiek te verplichten tot behandeling. Tot voor kort werden veroordeelden tot internering behandeld in reguliere justitiële instellingen. Sinds eind 2014 neemt het nieuwe Forensisch Psychiatrisch Centrum in Gent de geïnterneerden op. Deze instelling is opgericht met behulp van expertise vanuit het Nederlandse FPC De Kijvelanden en tracht een antwoord te zijn op jarenlange kritiek vanuit het Europees Hof voor de Rechten van de Mens.



</doc>
<doc id="2735644" url="https://nl.wikipedia.org/wiki?curid=2735644" title="Baroreceptorreflex">
Baroreceptorreflex

De baroreceptorreflex of baroreflex is het primaire homeostatische regelsysteem van het lichaam dat zorgt voor de instandhouding van de bloeddruk in het lichaam. Dit gebeurt door middel van de "baroreceptoren": speciale rek-gevoelige zintuigen die zich onder andere bevinden aan weerszijden aan de binnenzijde van de halsslagaders (arteriae carotides) en in de aortaboog.

Deze reflex werkt zeer snel en komt in actie bij plotselinge drukveranderingen. Als iemand plotseling opstaat vanuit liggende houding, dan wordt het bloed door de zwaartekracht in de richting van de benen getrokken en zou de doorbloeding van de hersenen acuut in gevaar kunnen komen, waardoor men het bewustzijn zou verliezen. Ook als iemand een bloeding heeft waardoor de druk in het vaatstelsel vermindert, is deze snelle reflex essentieel. Het duurt bij een gezonde mens ongeveer twee hartslagen alvorens een dergelijke reactie uitgevoerd is.

De baroreceptorreflex reguleert alleen plotselinge drukveranderingen; niet de gemiddelde ('basale') bloeddruk over de langere termijn. Dat komt doordat de baroreceptorreflex een snelle gewenning kent en na enige tijd uitgeblust raakt. De bloeddrukregulatie op de langere termijn wordt endocrien gereguleerd via het Renine-Angiotensine-Aldosteron Systeem (RAAS).

Als de bloeddruk in het lichaam stijgt of daalt, zal de membraan van de baroreceptor dit registreren en via het autonome zenuwstelsel doorgeven aan het homeostatische regelcentrum dat zich bevindt in het verlengde merg (medulla oblongata). Signalen vanaf de baroreceptoren in de halsslagaders verlopen via de 9e hersenzenuw (nervus glossopharyngicus); die vanaf de aortaboog via de 10e hersenzenuw (nervus vagus).
Het homeostatische regelcentrum verwerkt de informatie en veroorzaakt indien nodig een terugkoppelreactie, door het verwijden en vernauwen van bloedvaten en het beïnvloeden van de hartslag.

De werking van de baroreceptorreflex is minder effectief als er zich in de binnenwand van de slagaders arteriosclerose bevindt. De receptoren reageren immers op uitrekking, en een vaatwand die verhard is door verkalking kan nauwelijks meer uitzetten, zodat de receptoren geen signalen ontvangen. Daardoor hebben mensen met arteriosclerose vaak last van orthostase: als ze plotseling opstaan wordt het hen zwart voor de ogen.

De reflex kan ook door medicijngebruik negatief worden beïnvloed. De bekendste groep medicijnen met deze bijwerking zijn de bètablokkers: deze bloeddrukverlagende middelen doen hun werking door de gevoeligheid van hart en bloedvaten voor bloeddrukverhogende prikkels te verminderen. Het logische gevolg is dat deze prikkels ook minder effect hebben als ze wél nodig zijn.



</doc>
<doc id="2735782" url="https://nl.wikipedia.org/wiki?curid=2735782" title="Dessertwijn">
Dessertwijn

Met de term dessertwijn wordt over het algemeen zoetere tot zoete wijn aangeduid. Niet elke zoete wijn is per definitie een dessertwijn, maar wordt er vaak wel toe gerekend. Soms is de wijnsuggestie een andere culinaire combinatie.
Een "dessertwijn" kan zowel stille wijn (=“gewone” wijn), mousserende wijn als versterkte wijn zijn. 

De wijn wordt vanwege haar zoetheid vaak geserveerd of voorgesteld bij (één van) de laatste gang(en) van een diner. 

Voorbeelden van dessertwijnen zijn: 



</doc>
<doc id="2737828" url="https://nl.wikipedia.org/wiki?curid=2737828" title="Wijnbeoordelingssysteem">
Wijnbeoordelingssysteem

Met een wijnbeoordelingssysteem kan een wijndeskundige/wijnbeoordelaar - zoals een oenoloog, wijncriticus of sommelier - kenmerken van een bepaalde wijn verzamelen, beschrijven, classificeren en vervolgens er een waardeoordeel over vellen ten behoeve van de markt.

Het classificeren van wijn naar smaakbeleving middels een wijnbeoordelingssysteem, is daarom iets anders dan het classificeren van wijn door middel van herkomstbenamingen en andere gestelde wettelijke eisen.

In het verleden werd wijn beoordeeld middels proefnotities. De auteurs maakten gebruik van meer of minder complexe wijnvaktaal. Sinds de jaren 60 is de wijnmarkt steeds meer internationaal geworden en geïnteresseerde wijndrinkers krijgen een steeds grotere verscheidenheid aan wijnen uit nieuwe wijngaarden en wijnhuizen aangeboden.

Als koophulp voor de consument ontstonden de eerste wijn-beoordelingssystemen, die de aandacht van de consument moest vestigen op interessante wijnen. Al snel getuigde deze systemen succes vanwege de niet direct zo gemakkelijk vergelijkbare producten. De wijncriticus Robert Parker heeft daar een belangrijke rol in gespeeld door het systeem populair te maken. Het was nu mogelijk om op relatief overzichtelijke manier honderden - of soms wel duizenden - wijnen te classificeren naar kwaliteit in de zin van "smaakbeleving".

De resultaten van een proeverij volgen na sensorische analyse waaronder proeven, al dan niet in een blindproefopstelling. Mogelijk kan men gebruikmaken van gestandaardiseerde procedures, zoals het inzetten van het wijnproefglas en een bepaald puntensysteem.

Wijncritici als Jancis Robinson en Michael Broadbent gebruiken een systeem op een schaal van 5 of 20 punten. Met name het 5-puntensysteem wordt veel gebruikt in de vorm van sterren. De Italiaan Gambero Rosso en Fransman Guide Hachette reduceerden deze schaal tot 3 sterren. Dan is het louter een vermelding dat een wijn beter is dan gemiddeld. Een algemene beoordeling wordt dan niet gegeven.

Sinds de jaren 80 wordt steeds vaker het 100-puntensysteem van Robert Parker toegepast. Deze worden onder meer gebruikt in de Engelstalige magazines Wine Enthusiast, Wine Spectator, Wine Advocate en op grote wijnproeverijen zoals de AWC Vienna.

De verschillende puntensystemen maken het onderling vergelijken niet- of moeilijk mogelijk. Daarentegen is het toekennen van punten of sterren - ongeacht welk systeem - een belangrijk marketing argument in de wijnhandel. Hiermee zal het ook invloed hebben op kwaliteitsontwikkeling en controle in de wijnbedrijven zelf.

Het 1- en 3-sterren systeem wordt vooral toegepast in het lage- en midden marktsegment.
De 5-sterren-, 20- en 100-puntensystemen vooral bij grotere proeverijen in meestal het hogere marktsegment.

Eén ster of geen ster wordt gebruikt als systeem in een vooraf bepaalde prijsklasse. De wijn krijgt een ster wanneer zij goed gemaakt is. Dit vaak na de toetsing van één of enkele beoordelaars, handelaren of schrijvers zoals in de tegenwoordig populaire wijnalmanakken en gidsen.

De criteria kunnen per proeverij of vakhandel anders uitgelegd worden. Ruwweg komt het erop neer,

Het beoordelen met een 5-sterrensysteem is gebaseerd op de drie criteria van geur, smaak en harmonie. Soms worden er in plaats van sterren ook wel wijnglaasjes weergegeven.

Het Franse 20-puntensysteem wordt nog veel gebruikt in Europa. De evaluatie is gebaseerd op de volgende criteria:
De basiswaarde van de wijnbeoordeling is 0 punten en daarmee het laagst mogelijke. De afzonderlijke punten van kleur, helderheid, geur, smaak en algemene indruk worden bij elkaar opgeteld en genoteerd als eindcijfer. Op officiële proeverijen worden de details van de afzonderlijke criteria echter zelden openbaar gemaakt.
Hetzelfde geldt voor het 20-puntensysteem dat bekendstaat onder de naam COS. COS is afgeleid van de Latijnse woorden, Color (kleur, helderheid), Odor (geur) en de Sapor (smaak). De criteria zijn als volgt gedefinieerd:

Daarnaast krijgt het voor de algemene indruk maximaal 4 punten.

In het COS-systeem wegen de criteria geur en smaak dus sterker dan het eerder genoemde Franse 20-puntensysteem.

Voor beide 20-puntensystemen geldt dat een wijn met een score van 10 punten of minder wordt beschouwd als niet in orde. Tussen 10 en 12 punten, niet bevredigend. Van 12 tot 14 punten wordt zij als goed beschouwd en tussen 14 en 16 punten als zeer goed. Vanaf 16 punten spreekt men van echt mooie wijnen en vanaf 18 punten van topkwaliteit.

Het inmiddels wereldbekende 100-puntensysteem is tegenwoordig vrij algemeen in gebruik. Het wordt ook wel het Amerikaans puntensysteem genoemd. De populariteit van deze schaal kan komen vanwege de vergelijking met andere 100-puntensystemen of toepassing van percentages zoals bij veel (internationale) scholen, opleidingen en beoordelingen.

Hoewel, de basiswaarde die een wijn in dit puntensysteem krijgt is minimaal 50. Onder deze 50 punten namelijk is een wijn niet de moeite waard om te worden beoordeeld.
Bij die 50 punten komen er maximaal 5 punten bij voor het uiterlijk, 15 voor de geur, 20 voor de smaak en 10 voor de algemene indruk.
Wijn met een totaal score van 50-75 punten wordt aangemerkt als zwak, 75-79 als gemiddeld, 80-84 goed, 85-89 als zeer goed en van 90-95 buitengewoon goed. Van 95-100 wordt een wijn als opmerkelijk groots beschouwd.

Wijn beoordelen door middel van getallen roept kritiek op. In grote lijnen kan er wel een selectie gemaakt worden, maar een uitgebreide omschrijving ontbreekt. De toegekende punten doen zich vaak voor als absolute uitspraak van kwaliteit. Het is nu eenmaal erg lastig te omschrijven hoe een wijn smaakt, en zal door een ieder anders worden ervaren. Ook al maakt men gebruik van de voor proefnotities gebruikte vakjargon, het vertelt alleen iets over de eigenschappen van een wijn en niet hoe de wijn exact gaat smaken. Hierom kan dit leiden tot verkeerde interpretaties. Bij mensen die niet professioneel hiermee te maken hebben ontstaan vaak problemen met het begrijpen van wijnbeschrijvingen zoals die worden gebruikt in de professionele journalistiek, of bij proeverijen. Met name de symbolische concretisering van de wijnterminologie kan een bron van irritatie zijn.




</doc>
<doc id="2737996" url="https://nl.wikipedia.org/wiki?curid=2737996" title="Willem Anton van Vloten">
Willem Anton van Vloten

Willem Anton van Vloten (Bandoeng, 7 juni 1941) is een Nederlands dermatoloog en hoogleraar.

Van Vloten studeerde geneeskunde aan de Rijksuniversiteit Leiden waar hij op 19 juni 1974 afstudeerde. Hij werd benoemd tot hoogleraar huid- en geslachtsziekten in Leiden in 1980. Daarna werd hij benoemd tot hoogleraar dermatologie aan de Rijksuniversiteit Utrecht op 8 november 1984 en ging per 1 juni 2001 met emeritaat. 

In 1999 won hij de Van Vlissingenprijs van de Stichting 'Ank van Vlissingen Fonds' welke wordt toegekend aan personen en instanties die een belangrijke bijdrage hebben geleverd bij het onderzoek naar de oorzaken en behandeling van kwaadaardige lymfeklierziekten en het verbeteren van de levenskwaliteit van patiënten die aan dergelijke aandoeningen lijden.




</doc>
<doc id="2738296" url="https://nl.wikipedia.org/wiki?curid=2738296" title="Clubhuismodel voor psychosociale rehabilitatie">
Clubhuismodel voor psychosociale rehabilitatie

Het clubhuismodel voor psychosociale rehabilitatie is een methode om ex-psychiatrische en psychiatrische patiënten te rehabiliteren op werk-, sociaal en psychisch gebied. De blauwdruk ontstond in 1948 in de Verenigde Staten. 

De basis voor het clubhuismodel werd gelegd in 1948 in New York. Een groep mensen ontslagen uit een psychiatrisch ziekenhuis aldaar, kwam geregeld bij elkaar samen als een soort zelfhulpgroep. Deze groep noemde zich WANA, "We Are Not Alone". Begin jaren 50 werd een pand aangekocht dat "Fountain House" werd gedoopt. Bijna veertig jaar later waren er in de V.S. 220 clubhuizen naar het model van Fountain House. Het clubhuismodel vond internationaal navolging. Inmiddels zijn er wereldwijd meer dan 300 clubhuizen naar het voorbeeld van Fountain House. In augustus 2010 is het clubhuismodel opgenomen in de Amerikaanse "National Registry of Evidence-Based Programs and Practices", oftewel NREPP. Het NREPP valt onder de "SAMHSA", oftewel de Substance Abuse and Mental Health Services Administration. Dit is een tak van de U.S. Department of Health and Human Services.

De pretentie van het clubhuismodel is dat het mensen met een geestelijke ziekte kan rehabiliteren en emanciperen op werk-, psychisch en sociaal gebied. Vanaf het moment dat een cliënt lid wordt van een clubhuis is er sprake van een rolverandering. De relatie waaraan een cliënt gewend is geraakt, vooral wanneer de cliënt in het kader van zijn behandeling gehospitaliseerd en geïnstitutionaliseerd is geraakt, is de verhouding behandelaar – cliënt. Het lid zijn van een clubhuisgemeenschap kan een dehospitaliserende werking hebben. Het eerste wat gebeurt als een cliënt zich inschrijft bij een clubhuis is dat hij “lid” wordt. In een clubhuis wordt gesproken over leden, over stafleden, over een directeur en over een bestuur. Cliënten zitten in een clubhuis niet in een cliëntenrol. Ze worden leden van een clubhuisgemeenschap, helpen het clubhuis draaiende te houden en doen daarbij betekenisvolle contacten op. In het clubhuis wordt het label "patiënt", "cliënt" of "psychiatrisch zieke" als het ware vervangen door het 'label' "lid". Door deze verandering legt het lid zich toe bewust of onbewust toe op een rolverandering. De psychiatrie heeft het clubhuismodel onbedoeld mogelijk gemaakt, maar het clubhuismodel staat wat functioneren betreft haaks op hoe de psychiatrie werkt. Waar in de psychiatrie de nadruk ligt op de beperking en de behandeling daarvan, ligt in het clubhuis de nadruk op psychosociaal herstel en de mogelijkheden van het lid. Het rehabiliteren gebeurt door lid te worden en onderdeel uit te maken van de clubhuisgemeenschap. Het stelt de leden in staat te participeren aan een veilige en ondersteunende gemeenschap. Rehabilitatie ondersteunt de leden bij hun herstelproces. Herstellen is wat mensen met een beperking zelf doen. Rehabilitatie is een instrument dat wordt ingezet om het herstelproces te bevorderen. De organisatie in een clubhuis is plat, waar die in een psychiatrisch ziekenhuis, vooral op afdelingen waar sprake is van vrijheidsbeperking en dwangmaatregelen in het kader van de Wet bopz, hiërarchisch is. Deze hiërarchische verhouding wordt ook wel teruggevonden bij wat in de sociologie de "totale institutie" wordt genoemd.

In een psychiatrisch ziekenhuis doet de stem van een cliënt - vooral op gesloten afdelingen - er vanwege zijn ziektebeeld of andere beperking niet zo toe als in een clubhuis. In een clubhuis vinden regelmatig bijeenkomsten en vergaderingen plaats waarbij gestimuleerd wordt dat leden hun stem en hun mening laten horen. Besluitvorming vindt plaats op basis van consensus. Het gehele clubhuis is toegankelijk voor leden en stafleden, en er is geen ruimte alleen voor leden of alleen voor stafleden. Deze veranderingen ten opzichte van de gang van zaken in een psychiatrisch ziekenhuis of binnen een ggz-contact dienen ertoe positieve veranderingen teweeg te brengen in het persoonlijke en sociale zelfbeeld van de leden.

Er wordt vanuit het clubhuismodel gekozen om het aantal stafleden klein te houden. Er zijn niet genoeg stafleden in het clubhuis om het werk gedaan te krijgen. Dit creëert een dynamiek die ervoor zorgt dat clubhuisleden nodig zijn om het clubhuis draaiende te houden. Het is de taak van de stafleden om de leden actief te betrekken bij al het werk in het clubhuis, en van de directeur erop toe te zien dat dit gebeurt. Een clubhuis bestaat bij de gratie van leden en moet leden het gevoel geven nodig te zijn. Waar het in ggz-contact en in psychiatrische ziekenhuizen gaat over wat de cliënten mankeert en wat hun beperkingen zijn, gaat het in een clubhuis om wat zijn leden wel kunnen. Het clubhuis is een plek voor leden om vermogens en talenten te ontplooien. Dit wordt dagelijks aangemoedigd.

Een belangrijk aspect van het clubhuis is dat een lid deel gaat uitmaken van een gemeenschap. Psychiatrische patiënten krijgen door de aard van hun ziekte vaak te maken met een sociaal isolement. Het is voor hen - meer dan voor andere mensen - moeilijk om op een reguliere manier deel te nemen aan de grotere samenleving. Lid zijn van een clubhuis voorziet hierin. Door samen te komen om te werken en het clubhuis draaiende te houden, worden ook sociale relaties aangegaan en onderhouden.

Vanwege het internationale karakter van de clubhuismethode wordt er in Nederlands 'clubhuisjargon' als het om sommige concepten gaat gebruikgemaakt van de Engelse taal. Dit bevordert de herkenbaarheid van de begrippen waarmee wordt gewerkt door clubhuisstaf en -leden, en getuigt van het internationale karakter van de clubhuismethode.

De internationale "standards" voor clubhuizen definiëren het clubhuismodel. De standards zijn verdeeld over 8 hoofdstukken, te weten “Lidmaatschap”, “Relaties”, “Ruimte”, “Work-ordered day”, “Employment”, “Scholing”, “Functies van het huis” en “Financiering, Beleid en Bestuur”. Tezamen tellen de hoofdstukken 36 standards. De standards zijn overeengekomen door de internationale clubhuisgemeenschap en worden elke twee jaar herzien door het Standards Herzieningscomité van Clubhouse International. Het zijn de bouwstenen van het clubhuis. Het zijn instructies om het clubhuis optimaal te laten functioneren. In de standards is de dynamiek van het clubhuismodel opgeslagen. Standard nummer 7 luidt bijvoorbeeld: “Het clubhuis biedt een effectief “reach out” systeem aan leden die niet langskomen, die geïsoleerd raken in de gemeenschap, of die opgenomen zijn.” Deze standard moet ervoor zorgen dat leden niet geïsoleerd raken. Als het even niet goed gaat wordt er bijvoorbeeld een kaart gestuurd, even met het afwezige lid gebeld, of, in het geval van een ziekenhuisopname, wordt een bezoek aan het lid gebracht in het ziekenhuis. Standard 20 garandeert dat het voor leden mogelijk is deel te nemen aan al het werk van het clubhuis en definieert welke werkzaamheden dat kunnen zijn. Er moet voldoende werk in een clubhuis zijn om de dynamiek die uitgaat van het model zo goed mogelijk te laten functioneren. De dynamiek van het model moet ervoor zorgen dat leden nodig zijn en daarvoor is voldoende werk een voorwaarde. Zo heeft elke standard een functie. Het is een grote opgave om aan al de standards te voldoen, gezien het feit dat er 36 standards zijn waarvan sommigen zijn onderverdeeld in afzonderlijke instructies.

De leden en stafleden van een clubhuisgemeenschap komen samen om te werken, en daarmee betekenisvolle relaties aan te gaan en te onderhouden. In een clubhuis is sprake van een werkdag - de zogenaamde "work-ordered day" - met met het bedrijfsleven vergelijkbare werktijden (9-17) en verschillende taken. Waar in een psychiatrisch ziekenhuis of in een ander contact in het kader van de geestelijke gezondheidszorg (ggz) wordt besloten ‘’over’’ cliënten, besluiten leden in een clubhuisgemeenschap over zichzelf. Dit doen ze onder meer door zelf te kiezen welk werk ze doen. Dit gebeurt in een werkbespreking die elke ochtend en soms ook middag plaatsvindt. Leden werken zij aan zij met stafleden en ze werken vrijwillig. Er zijn in het clubhuis ook betaalde krachten. Dat zijn de stafleden en de directeur. De taak van de stafleden is onder meer de continuïteit van het clubhuis te waarborgen.

Het clubhuis heeft "Transitional Employment" plekken (TE's) bij bedrijven. Het gaat hier om tijdelijk betaald werk. Leden kunnen op deze plekken tegen minstens het minimumloon werkervaring op doen. Het clubhuis kan door middel van hulp van stafleden terplekke zo nodig voor ondersteuning zorgen, en garandeert het bedrijf bij welke de TE-plek is dat de werkplekken bij ziekte van een lid die op die plek werkt altijd bezet zijn, zij het door andere leden of stafleden. Deze TE's duren van zes tot negen maanden. De regelingen en afspraken van Transitional Employment zijn vastgelegd in standard nummer 22. Onderzoek naar TE-projecten duidt op positieve resultaten. TE-projecten nemen belemmeringen bij cliënten zoals een gebrek aan motivatie en het ontbreken van een arbeidsgeschiedenis weg.

Standard 23 gaat over "Supported Employment" en "Independent Employment", waarbij respectievelijk met ondersteuning van het clubhuis elders wordt gewerkt, en waarbij onafhankelijk van het clubhuis wordt gewerkt. Deze standard garandeert de leden ondersteuning bij werk wat zij buiten het clubhuis doen. De steun van het clubhuis behelst hulp om werk te bemachtigen, te behouden en te verbeteren.

Standard 24 garandeert de leden bovendien een aantal extra's als ze onafhankelijk van het clubhuis werken. Namelijk, dat ze alle beschikbare hulp en mogelijkheden van het clubhuis blijven behouden, inclusief belangenbehartiging voor hun rechten, hulp bij huisvesting, gevallen van juridische, financiële en persoonlijke aard, zowel als deelname aan avond- en weekendprogramma's.

Om de kwaliteit van een clubhuis op niveau te krijgen kunnen clubhuizen zich met hulp van Clubhouse International aanmelden voor een accreditatieproces. Hierbij wordt een zelfstudie gedaan door het clubhuis, en wordt het clubhuis bezocht en aan een onderzoek onderworpen door leden en stafleden van andere, geaccrediteerde clubhuizen. Deze personen zijn geschoold in de clubhuismethode en aangesloten bij de "Faculty for Clubhouse Development". Uit het rapport dat door dit 'faculteitsteam' wordt samengesteld volgt een eenjarige, driejarige of geen accreditatie.

Ook kunnen leden, stafleden, directeur en bestuur zich laten scholen in het clubhuismodel.

Er is vergelijkend onderzoek gedaan naar het clubhuismodel en het PACT model. Het PACT of ACT model ((Program of) Assertive Community Treatment) is een gemeenschapsprogramma dat cliënten bijstaat in hun natuurlijke omgeving en zowel klinische als rehabiliterende aspecten integreert. De nadruk ligt op competentieverhoging, op de doelen van de cliënt, op de waargenomen noden van de cliënt, op interventie, op de essentie van de dienstverlening en op een visie van de ontwikkeling van een cliënt in de gemeenschap. Onderzoek uit 2005 door het Center for Mental Health Services Research van de University of Massachusetts Medical School naar het clubhuismodel en de PACT methode heeft onder meer de volgende resultaten opgeleverd:
Een tweede onderzoek toonde het volgende aan:
Een onderzoek naar clubhuiskosten toonde het volgende aan:

De kritiek op het clubhuismodel treft met name het zogeheten Transitional Employment. Het wordt afgeschreven als een oud model dat niet up-to-date is met de huidige beroepsmatige technologie. Ook wordt het omschreven als een zwak vehikel wanneer het wordt vergeleken met Supported Employment, waarbij leden onafhankelijk, maar met steun van het clubhuis werken. TE zou minder effectief zijn. Veel clubhuizen krijgen enkel financiering voor Supported Employment, en geen financiering voor TE.

Clubhouse International - voorheen het International Center for Clubhouse Development - opgericht in 1994, is een wereldwijde non-profit en non-gouvernementele organisatie, die gemeenschappen helpt die oplossingen willen bieden voor mensen met een psychische ziekte. CI promoot de ontwikkeling en versterking van deze 'rehabilitatieclubhuizen', ze overziet de creatie en evolutie van de in clubhuizen gehanteerde "standards", ze bewaakt de kwaliteit en doet onderzoek ten bate van de aangesloten clubhuizen. CI helpt wereldwijd om clubhuizen voor psychosociale rehabilitatie te creëren. Deze gemeenschappen zijn gebaseerd op het idee dat de gehele persoon betrokken dient te worden bij het herstel van de ernstige gevolgen van een psychiatrische ziekte. Deel uitmaken van een in de maatschappij gewortelde gemeenschap kan daar volgens de Fountain House-beweging een belangrijke bijdrage aan leveren. De clubhuisgemeenschappen willen hulp bij het verkrijgen van toegang tot huisvesting, scholing, gezondheidszorg en werkgelegenheid bieden.

Clubhouse Europe - voorheen het European Partnership for Clubhouse Development - is opgericht in 2011, hoewel Clubhouse International stelt dat Clubhouse Europe zijn oorsprong heeft in 2007. CE heeft een soortgelijk doel als CI, maar concentreert zich op de ontwikkeling van het clubhuismodel in Europa. Aan de basis van CE staan dertien Europese clubhuizen.

In 2014 werd aan Fountain House en Clubhouse International de Conrad N. Hilton Humanitarian Prize toegekend. Deze prijs wordt vanaf 1996 toegewezen aan non-profit organisaties die exemplarische en buitengewone bijdragen leveren om menselijk lijden te verlichten. Met een waarde van 1,5 miljoen Amerikaanse dollar is het de grootste humanitaire prijs ter wereld.

In Finland zijn er 21 clubhuizen en het model wordt ook in andere Noordse landen gebruikt. In Centraal-, Oost- en Zuid Europa is het clubhuismodel minder bekend. Het EMPAD-project, waarbij EMPAD staat voor Empowering Adults with Mental Illness, traint professionals op het gebied van "community-based rehabilitation" en dan met name in de clubhuismethode. Volwassenen die te maken hebben (gehad) met psychiatrische klachten worden betrokken bij projectontwikkeling en -uitvoering. Het EMPAD-project wordt gefinancierd met steun van de Europese Commissie.
In Nederland heeft het clubhuismodel in 1986 voet aan de grond gekregen in Amsterdam. Daar huist aan de Sarphatistraat een geaccrediteerd clubhuis met de naam "De Waterheuvel". Het wordt dagelijks bezocht door ongeveer 36 leden. Gemiddeld 160 verschillende leden bezoeken De Waterheuvel maandelijks. De Waterheuvel is van oudsher opgedeeld in vier werkeenheden, te weten de Balie, de Keuken, ontmoetings- en lunchruimte Het Treffertje en het Kantoor. Er wordt ook gewerkt in commissies, er vinden regelmatig vergaderingen plaats en er zijn sociale activiteiten. Tweewekelijks wordt er een huisvergadering gehouden waarbij leden, stafleden en de directeur aanwezig zijn. Hier worden ideeën voorgedragen en besluiten genomen. In 2011 vierde De Waterheuvel haar 25-jarig jubileum. Vanaf 2015 wordt De Waterheuvel grotendeels gefinancierd vanuit de Wmo, voor een klein deel (nog) uit de AWBZ, uit fondsen en uit het verhuur van zalen. Op 14 januari 2014 bekrachtigden de directies van het Amstel Hotel en de Waterheuvel een samenwerkingsovereenkomst waarmee de Waterheuvel zich verzekerde van haar eerste Transitional Employment-werkplek.

In 2005 is er een tweede clubhuis gestart in Almere. Dit clubhuis staat in de internationale clubhuizenlijst van Clubhouse International vermeld onder de naam "Het Clubhuis/Kwintes". Sinds 2013 is er een derde Nederlands clubhuis te vinden in Amsterdam-Noord met de naam "Clubhuis Wingerdweg". In Groningen bestaan ook plannen om een clubhuis op te richten. De drie Nederlandse clubhuizen en de werkgroep Groningen hebben zich verenigd in de zogeheten 'Dutch Coalition'.


</doc>
<doc id="2738495" url="https://nl.wikipedia.org/wiki?curid=2738495" title="Jeruzalemhof">
Jeruzalemhof

Het Jeruzalemhof is een hofje aan de voormalige Cellebroersgracht (vanwege het nabijgelegen klooster van de Cellebroeders), wat sinds de demping in 1875 de Kaiserstraat is, in de binnenstad van de Nederlandse stad Leiden. Het is het oudste nog bestaande hofje in Leiden. Het werd gesticht op 16 mei 1467 door Wouter IJsbrandszoon ter ere van God en de twaalf apostelen naar aanleiding van zijn bezoek aan het heilig graf in Jeruzalem (vandaar ook de naam). Oorspronkelijk bestond het hofje uit 13 huisjes die bestemd waren voor "dertien arme mannen, die eerlic zyn, ende van goede syn vergaen". Een eventuele echtgenote mocht ook inwonen, want dan kon zij voor haar man zorgen. Als haar man dood ging, moest ze wel vertrekken. Dat een hofje juist voor mannen en niet voor vrouwen werd bestemd was bijzonder, want dat was in de Nederlanden nog niet eerder voorgekomen.

Het hofje was oorspronkelijk voorzien van een wat een rijk versierde kapel moet zijn geweest. In de tweede helft van de zestiende eeuw ging het beheer van het hofje en van de kapel door geldgebrek erg achteruit. Ook de Reformatie en de Beeldenstorm gingen niet aan de poort voorbij en er werd veel vernield. Nadat het hofje onder protestants beheer kwam werd de kapel buiten gebruik gesteld en successievelijk gebruikt als schermschool, onderkomen voor de Lutherse- en daarna Engelse kerk, gildehuis van de bierdragers en tot slot pakhuis. In 1887 werd de voormalige kapel gesloopt en in 1910 de aan de straat gelegen regentenkamer. Tussen 1892 en 1936 werd het hofje vernieuwd, waarbij het aantal huisjes toenam tot 15 (achter huisje nummer 1 liggen nog twee huisjes verstopt), maar de sfeer van het oude hofje is verloren gegaan.


</doc>
<doc id="2739133" url="https://nl.wikipedia.org/wiki?curid=2739133" title="Minke Douwesz">
Minke Douwesz

Minke Douwesz (pseudoniem van Greet Kuipers; 1962) is een Nederlandse schrijfster en psychiater. 

Ze is in Tilburg werkzaam als psychiater en psychoanalytisch psychotherapeut. Douwesz doet onderzoek naar mentalisation based treatment bij eetstoornissen, een in Groot-Brittannië ontwikkelde behandelingsmethode.

In maart 2003 debuteerde zij met de roman Strikt. In april 2009 is haar tweede roman, Weg, verschenen. Voor deze roman ontving zij de Opzij Literatuurprijs in 2009 en de Anna Bijns Prijs voor proza in 2012. Haar boeken staan ook wel bekend als lesbische boeken.


</doc>
<doc id="2739262" url="https://nl.wikipedia.org/wiki?curid=2739262" title="Groot Sionshof">
Groot Sionshof

Het Groot Sionshof, of van Swietenhof, is een hofje aan de Sionsteeg in de binnenstad van de Nederlandse stad Leiden. Het werd gesticht in 1480 door Hugo van Zwieten en Luydgaert Claesdochter van Bosschuyzen. Het is qua stichting het op een na oudste nog bestaande hofje in Leiden, maar het bevindt zich niet meer op de oorspronkelijke plek: het werd in 1668 wegens bouwvalligheid verplaatst van de Papengracht naar de Sionsteeg (voorheen Sint Jozefsteeg).

Het Sionshof was bestemd voor de huisvesting van veertien behoeftige echtparen, maar dus niet voor alleenstaande vrouwen, zoals weduwen. Regel was dat die na het overlijden van hun man het hofje moesten verlaten. Mannen mochten als weduwnaar wel op het hofje blijven, maar hertrouwen was niet toegestaan. In 1641 kwam voor de weduwen een oplossing toen Juffrouw Emerentia van Brouchoven - Banning aan de achterzijde van het Sionshof aan de Schoolsteeg het Klein Sionshof stichtte. Dit werd ook wel heel toepasselijk het Weduwenhofje genoemd. Ter onderscheid kreeg toen Sionshof de naam Groot Sionshof. Aan de Papengracht kreeg het Sionshof al in 1631 gezelschap van het naastgelegen Brouchovenhof, gesticht door de man van genoemde Emerentia van Brouchoven - Banning.

In 1913 waren een aantal huisjes zo vervallen dat besloten werd het rechter rijtje volledig te vervangen. Dat valt slechts op nadere beschouwing. In de jaren zeventig waren de huisjes waren echt aan restauratie toe. En er waren voor de huisjes bijna geen bejaarden meer te vinden. Weldra werd het leegstaande hofje door jongeren gekraakt. De stadsvernieuwing strekte zich ook uit tot de wijk van het hofje maar het is gespaard gebleven.
Het Groot Sionshof heeft de status van rijksmonument, als een door 14 huisjes omgeven binnenplaats uit 1667. De poort van het Sionshof, een ingangspoort met zandstenen omlijstingen en bovengelegen regentenkamer, beide ook uit 1667, is als zodanig afzonderlijk aangewezen. Hoewel Sionshof met een S wordt geschreven, staat er boven de poort heel opvallend Zion met een Z. Blijkens een foto bij het artikel van Jesse zat er in 1907 nog een grote lantaarn boven de poort en was de cirkel boven de poort niet dichtgemetseld en geplamuurd maar nog van glas voorzien.

De wapenschilden aan de binnenzijde van de toegangspoort zijn die van een drietal vroegere regenten: Van Gaesbeek, Brouwer en Cingelshoek.


</doc>
<doc id="2739844" url="https://nl.wikipedia.org/wiki?curid=2739844" title="Metoclopramide">
Metoclopramide

Metoclopramide is een anti-emeticum en een gastroprokineticum. Het geneesmiddel verhoogt de tonus van de onderste sluitspier van de slokdarm en versnelt de peristaltiek van de darmen en maag. Zo wordt een versnelde lediging van de maag bekomen met afname van klachten als braken en misselijkheid. Het wordt voornamelijk voorgeschreven voor de symptomatische behandeling van maagklachten, zoals braken en nausea, van diverse oorsprong. Ook bij oesofageale reflux, gastroparese en persisterende hik kan metoclopramide aangewezen zijn. 

Het middel is sterk verwant aan domperidon, maar dringt beter door de bloed-hersenbarrière en is daarom nog gevaarlijker bij (kleine) kinderen. Reeds in de vorige eeuw kwamen er veelvuldig meldingen van toxiciteit bij jonge kinderen. Uiteindelijk kwam er in Nederland in 2012 een verbod om het middel bij kinderen onder de 18 jaar voor te schrijven. Een uitzondering is er nog voor de parenterale vorm. In België is het gebruik onder de 1 jaar gecontraïndiceerd en niet aanbevolen bij kinderen onder de 18 jaar.

Op 10 februari 2014 maakte in Nederland het College ter Beoordeling van Geneesmiddelen , CBG, bekend dat de 20mg zetpil voor volwassenen door de fabrikant uit de handel wordt genomen. De dosering bij volwassenen werd aan nieuwe maxima gebonden. 

In Nederland leidde de overdosering bij een baby tot het zogenaamde Primperan-arrest. Het Centraal Medisch Tuchtcollege oordeelde op 25 juli 1995 dat de apotheker in het kader van medicatiebewaking verplicht is persoonlijk elke dag vóór 24 uur alle recepten en computeruitdraaien na te kijken.



</doc>
<doc id="2740231" url="https://nl.wikipedia.org/wiki?curid=2740231" title="Horsfields bronskoekoek">
Horsfields bronskoekoek

Horsfields bronskoekoek ("Chrysococcyx basalis") is een lid van de familie van de koekoeken en komt voor in Australië. De soort stond eerder bekend onder de wetenschappelijke naam "Chalcites basalis". De Nederlandse naam is een eerbetoon aan de Amerikaanse natuuronderzoeker Thomas Horsfield.

Deze bronskoekoek is 14,5 tot 17 cm lang. Het is de meest saai gekleurde van het geslacht "Chrysococcyx ". Hij onderscheidt zich van de andere bronskoekoeken door een duidelijk roodbruine buitenste staartveren (hoewel vaak lastig te zien) en een lichte wenkbrauwstreep.

Deze bronskoekoek is een broedparasiet die zijn eitjes in de nesten van kleine zangvogels legt. Er zijn meer dan 60 soorten zangvogels bekend waarop deze koekoek parasiteert.

Horsfields bronskoekoek komt voor op het hele continent Australië inclusief Tasmanië. Het leefgebied wordt gevormd door een groot aantal typen half open landschappen zoals bosranden, gebieden met struikgewas, mangroves, langs wegen, op golfbanen, boomgaarden en tuinen. Een gedeelte van de populatie trekt in de (zuidelijke) winter weg naar Nieuw-Guinea, Aroe-eilanden of soms nog verder het Oriëntaals gebied in tot aan eilanden in de Indische Oceaan.

Horsfields bronskoekoek heeft een enorm groot verspreidingsgebied en daardoor alleen al is de kans op uitsterven uiterst gering. De grootte van de populatie is niet gekwantificeerd. Om die redenen staat deze bronskoekoek als niet bedreigd op de rode lijst van de IUCN.


</doc>
<doc id="2740286" url="https://nl.wikipedia.org/wiki?curid=2740286" title="Metam-natrium">
Metam-natrium

Metam-natrium is een nematicide en fungicide. Het heeft ook een secundaire werking als herbicide. Het wordt toegepast voor bodemontsmetting, door bodeminjectie of druppelirrigatie, drie à vier weken vóór het zaaien of planten. Het bestrijdt rondwormen (nematoden) en bepaalde bodemschimmels, evenals kiemende onkruiden. Na toepassing moet de bodem bij voorkeur met een gasdichte folie worden afgesloten, of anders moet de bovenste laag dichtgerold en bevochtigd worden. Metam-natrium ontbindt in de bodem namelijk tot het giftige en vluchtige methylisothiocyanaat (MITC), wat de biologisch actieve vorm is van het product. Dit is analoog aan de werking van dazomet.

Metam-natrium kwam reeds in de jaren '50 van de 20e eeuw op de markt en wordt nog steeds op grote schaal toegepast in de land- en tuinbouw, sierteelt, boomkwekerijen en voor de ontsmetting van potgrond en teelaarde. In de Verenigde Staten is het een van de meest gebruikte chemische bestrijdingsmiddelen.

Metam-natrium is een dithiocarbamaat. Het wordt geproduceerd door in waterig midden monomethylamine, koolstofdisulfide en natriumhydroxide te laten reageren. Het zuivere product is een wit kristallijn poeder. Het is een corrosieve stof, die brandwonden kan veroorzaken. Het maakt de huid overgevoelig. De handelsmiddelen zijn oplosbare concentraten, die vóór toepassing met water moeten verdund worden.

Metam-natrium is in de Europese Unie niet meer toegelaten sedert 13 januari 2010. Een aantal landen, waaronder België en Nederland, heeft echter een ontheffing gekregen voor bepaalde toepassingen. Deze lopen af op 31 december 2014.




</doc>
<doc id="2740567" url="https://nl.wikipedia.org/wiki?curid=2740567" title="Menselijke schedel">
Menselijke schedel

De menselijke schedel is een geheel van verschillende botstructuren, die samen het deel van het skelet vormen dat vorm geeft aan het hoofd van een mens. De voornaamste functie van de schedel is bescherming van de hersenen.

De menselijke schedel bestaat uit 22 botten en is daarmee het meest uitgebreide deel van het skelet.

Naast deze 22 botten bevinden zich in de hals het tongbeen, en in beide oren de hamer, het aambeeld en de stijgbeugel.

Soms worden langs de schedelnaden extra botstructuren gevonden: naadbeenderen (Wormiaanse botstructuren)


</doc>
<doc id="2740774" url="https://nl.wikipedia.org/wiki?curid=2740774" title="Coenobium">
Coenobium

Een coenobium (mv: coenobia) is een groep of kolonie van cellen, die een bepaald, min of meer vast aantal cellen met weinig of geen specialisatie bevat. Een coenobium staat op de grens van een echte kolonie van eencelligen, en een enkel organisme.

Het komt voor bij verschillende soorten algen, die vaak zijn omgeven door een geleiachtige massa. Een voorbeeld van een niet-beweeglijk coenobia zijn de algen "Scenedesmus" en "Pediastrum". Bij sommige soorten zijn de coenobia beweeglijk. Een voorbeeld is de alg "Volvox", dat coenobia vormt in de vorm van een holle bol.


</doc>
<doc id="2742383" url="https://nl.wikipedia.org/wiki?curid=2742383" title="Technische geneeskunde">
Technische geneeskunde

Technische Geneeskunde is een technisch medisch specialisme dat in 2009 zijn intrede in topklinische en academische ziekenhuizen heeft gedaan. Technische Geneeskunde is gericht op verbeteringen van diagnostiek en therapie in de gezondheidszorg door middel van innovatief gebruik van technologie. Het specialisme springt in op de behoefte aan technisch opgeleiden in de gezondheidszorg vanwege de snelle technische ontwikkelingen in de zorgsector. 

In de geschiedenis van de moderne geneeskunde is meermalen gebleken dat de synergie tussen geneeskunde en technologie niet een fenomeen is van de laatste paar decennia. Zo kwam het meer dan eens voor dat revolutionaire medische ontdekkingen gedaan werden door personen die hun kennis van de geneeskunde combineerden met hun kennis van de natuurwetenschappen. Enkele voorbeelden hiervan zijn:

De eerste opleiding Technische Geneeskunde is in 2003 opgericht aan de Universiteit Twente. Het is een zesjarige opleiding met een driejarige Bachelor fase en een driejarige Master fase.
In de Master fase kan men zich vooralsnog specialiseren in twee richtingen; Medical Imaging and Intervention en Medical Sensing and Stimulation;

De tweede opleiding is de studie Klinische Technologie aan de TUDelft, de Universiteit van Leiden en de Erasmus Universiteit. De opleiding is in 2014 begonnen en bestaat net als de opleiding Technische Geneeskunde uit een driejarige bachelor en master.

Het werkveld van de technisch geneeskundige is nog volop in ontwikkeling. Momenteel zijn technisch geneeskundigen voornamelijk werkzaam in topklinische of academische ziekenhuizen. Binnen de ziekenhuizen werken zij op verschillende afdelingen, zoals neurologie, cardiologie, radiologie, nucleaire geneeskunde en intensive care . Vanwege het innovatieve karakter van het beroep zijn technisch geneeskundigen nauw betrokken bij het wetenschappelijk onderzoek op een afdeling. Daarnaast leveren zij met specifieke technisch-medische kennis een bijdrage aan de diagnostiek en behandeling van patiënten, vaak binnen multidisciplinaire teams. Bijvoorbeeld in de diagnostiek rondom moeilijk van de beademing te ontwennen patiënten. 

De technisch geneeskundige is vanaf 1 januari 2014 een beschermd (artikel 3-) beroep volgens de wet BIG (zoals een arts of fysiotherapeut). De technisch geneeskundigen zijn voor vijf jaar bevoegd onder de beschermde titel van Klinisch Technoloog. Na deze periode worden hun medische handelingen geëvalueerd om hun tijdelijke bevoegdheid om te zetten in een definitieve. De Nederlandse Vereniging voor Technische Geneeskunde behartigt de belangen van technisch geneeskundigen en bewaakt de kwaliteit van hun handelen in de medische praktijk. De NVvTG is tevens verantwoordelijk voor de accreditatie van bij- en nascholing.

De Nederlandse Vereniging voor Technische Geneeskunde (NVvTG) is de beroepvereniging die de belangen van technisch geneeskundigen in Nederland behartigt. De vereniging is opgericht in 2009.



</doc>
<doc id="2743246" url="https://nl.wikipedia.org/wiki?curid=2743246" title="Purol">
Purol

Purol is een bruine zalf op basis van vaseline die op de huid wordt gesmeerd ter verzachting en bescherming. Het wordt beschouwd als een "huismiddeltje" en is vrij verkrijgbaar. De op de verpakking gedeclareerde ingrediënten zijn: vaseline (petrolatum), geacetyleerd wolvet (acetylated lanolin), paraffine, parfum, benzyl-benzoëzuur (benzyl benzoate), benzyl-kaneelzuur (benzyl cinnamate), vloeibare paraffine (paraffinum liquidum), glycerol en karamel. Vroeger zat er ook perubalsem in, maar dat werd in 2005 verboden voor toepassing in huidsmeersels vanwege de mogelijke allergische reacties. Een aantal bestanddelen van perubalsem zit nog wel in Purol. Allergie voor deze bestanddelen zoals benzylbenzoaat, wolvet en cinnamaten speelt een rol in de cosmetica-allergie.

Purol werd lang gefabriceerd door de farmaceutische fabriek A. Mijnhardt, een familiebedrijf dat vanaf 1916 gevestigd was te Zeist. In 1934 werd een zustervennootschap in Antwerpen opgericht. De aanprijzing was toen nog dat het de huid zou verzachten en "genezen". Mijnhardt hield in 1970 op te bestaan. De zalf werd tot 1 augustus 2012 geleverd door multinational Unilever. Tegenwoordig is de firma Labori uit Breda de eigenaar van het merk.

Gedurende het langjarige bestaan van Purol-zalf zijn ook verschillende andere huidverzorgingsmiddelen uitgebracht onder deze naam, zoals crème, lippenbalsem, 'body milk' en poeder.


</doc>
<doc id="2743285" url="https://nl.wikipedia.org/wiki?curid=2743285" title="Gingivitis-stomatitis-faryngitiscomplex">
Gingivitis-stomatitis-faryngitiscomplex

Gingivitis-stomatitis-faryngitiscomplex ook wel feline chronic gingivitis stomatitis (FCGS) of feliene caudale gingivostomatitis genoemd, is een wederkerende slijmvliesaandoening die zich manifesteert in de muil van katten.

FCGS kan verschillende oorzaken hebben. Vaak is er sprake van een ontsteking ten gevolge van tandplak, tandsteen of tandhalslaesie (forl). Daarnaast hebben de meeste patiënten een verminderde immuniteit en is er in bijna alle gevallen een calicivirus-infectie. Daarnaast kan ook een (voedsel-)allergie vaak een rol spelen. Het complex bestaat uit drie aanverwante ziektes die zich ook los van elkaar kunnen manifesteren:

De belangrijkste symptomen zijn stinken uit de bek, kwijlen, verlies van eetlust (en bijgevolg vermagering), humeurig zijn, wegkruipen of verstoppen en met een scheve kop eten (ten gevolge de pijn).

FCGS is een aandoening die bij katten van alle leeftijden kan voorkomen. Vaak manifesteert de ziekte zich reeds op jonge leeftijd (voor de twee jaar) en komt ze bij alle kattenrassen voor. Sommige soorten blijken echter meer risico te lopen, waaronder de siamees, de burmees en de oosterse korthaar.

De diagnose wordt gesteld door een inspectie van de mondholte, dit gaat vaak gepaard met een aanvullend bloedonderzoek om kattenaids en leucose uit te sluiten. Naargelang de ernst van de verschijnselen wordt een behandelingsplan opgesteld, dit kan variëren van het schoonmaken van het gebit tot het trekken van (alle) tanden.

Recent wordt er onderzoek gevoerd naar de aanwezige stam of variant van het calicivirus om alzo een specifiek vaccin te ontwikkelen.


</doc>
<doc id="2744171" url="https://nl.wikipedia.org/wiki?curid=2744171" title="Fleboliet">
Fleboliet

Een fleboliet, ook wel "adersteen" genoemd, is een kleine lokale, meestal ronde, calcificatie in een ader. Ze komen veelal voor in de aders van het onderste deel van het bekken en geven over het algemeen geen klachten. Op röntgenfotos zijn ze soms moeilijk te onderscheiden van nierstenen in de urineleiders. 

Flebolieten in het bekken komen voor bij ongeveer 44,2% van de mensen en meer bij vrouwen (50,1) dan mannen (37,3%). De hoeveelheid flebolieten neemt toe bij het ouder worden en ze komen verder vaker links voor dan rechts. Flebolieten buiten het bekken komen voor bij ongeveer 2% van de mensen.


</doc>
<doc id="2744244" url="https://nl.wikipedia.org/wiki?curid=2744244" title="Dimethylcarbamoylchloride">
Dimethylcarbamoylchloride

Dimethylcarbamoylchloride is een organische verbinding die behoort tot de carbamoylchloriden. Dit zijn zuurchloriden van het instabiele carbamidezuur (HNCOOH) en derivaten van carbamidezuur.

Dimethylcarbamoylchloride kan bereid worden door de reactie van dimethylamine met fosgeen:

Een andere mogelijkheid is de chlorering van dimethylformamide met behulp van thionylchloride:

Dimethylcarbamoylchloride is een kleurloze tot lichtgele heldere vloeistof met een onaangename prikkelende geur. In water hydrolyseert de stof snel tot koolstofdioxide, waterstofchloride en dimethylamine. Ze is oplosbaar in vele organische oplosmiddelen.

Dimethylcarbamoylchloride is een acylchloride en wordt dan ook gebruikt als acyleringsreagens. Het wordt gebruikt als tussenproduct bij de synthese van een aantal geneesmiddelen, waaronder de parasympathicomimetica neostigmine en pyridostigmine, pesticiden uit de groep der carbamaten en thiocarbamaten, en verfstoffen.

Dimethylcarbamoylchloride is corrosief en vermoedelijk ook kankerverwekkend. Bij proefdieren is de stof kankerverwekkend gebleken, maar bij mensen is er onvoldoende bewijsmateriaal.



</doc>
<doc id="2745891" url="https://nl.wikipedia.org/wiki?curid=2745891" title="Propylthiouracil">
Propylthiouracil

Propylthiouracil (PTU) of 6-"n"-propylthiouracil is een geneesmiddel uit de chemische klasse van de thioamiden. Het wordt gebruikt bij hyperthyreoïdie, optredend bij onder meer de ziekte van Graves. Het middel vermindert de hoeveelheid door de schildklier geproduceerde thyroxine.

Propylthiouracil is sinds 1948 internationaal verkrijgbaar. Het middel is in België en Nederland alleen op doktersvoorschrift verkrijgbaar. Artsen in Nederland combineren de behandeling met propylthiouracil vaak met het schildklierhormoon levothyroxine. Het middel wordt voornamelijk voorgeschreven bij hyperthyreoïdie met een kleine diffuse struma. 
Alternatieven voor behandeling met medicijnen als Ppropylthiouracil is behandeling met radioactief jodium (I) (radioactiefjodiumtherapie) of een operatie. Voordat men gaat opereren moet eerst met medicatie de schildklier tot rust worden gebracht.

Propylthiouracil wordt bereid door de condensatiereactie van ethyl-4-methyl-3-oxopentanoaat met thio-ureum, waardoor een intermediair thioamide ontstaat, dat intramoleculair cycliseert tot propylthiouracil:

Het werkzame deel van propylthiouracil is de thio-ureumgroep. Deze gaat via competitieve remming van het enzym thyroperoxidase in de schildklier de vorming van schildklierhormonen tegen door het joderen van thyreoglobuline te remmen. Propylthiouracil heeft geen invloed op het vrijkomen van reeds gevormd schildklierhormoon. Het remt bovendien de perifere omzetting van T4 in T3.

Op 3 juni 2009 publiceerde de Amerikaanse Food and Drug Administration een waarschuwing voor professionals in de gezondheidszorg dat het gebruik van propylthiouracil kan leiden tot ernstige leverbeschadiging, culminerend in leverfalen en overlijden. Het resultaat van deze actie was dat propylthiouracil bij hyperthyreoïdie niet meer geldt als eerste keuze-middel voor kinderen en niet-zwangere volwassenen. 
Bij leverenzymafwijkingen dient het gebruik direct gestaakt te worden.

Een bekende bijwerking is agranulocytose. In verband met het risico daarop moet bij het optreden van keelpijn, koorts of algehele malaise direct een arts gewaarschuwd worden. Na direct staken van de therapie is de agranulocytose meestal reversibel. 

Propylthiouracil passeert de placenta en komt ook in de moedermelk. Bij gebruik tijdens zwangerschap is er dus kans op schade voor het ongeboren kind; dit verdient extra aandacht. Borstvoeding geven tijdens het gebruik van dit middel wordt ontraden. 

Het middel kan een interactie geven met bepaalde bloedverdunners (coumarines). Dit is ongevaarlijk, mits er bij het doseren van die middelen rekening mee wordt gehouden door de trombosedienst.




</doc>
<doc id="2746076" url="https://nl.wikipedia.org/wiki?curid=2746076" title="Antonio Luna (generaal)">
Antonio Luna (generaal)

Antonio Luna (Manilla, 29 oktober 1866 - 5 juni 1899), was een Filipijns apotheker en generaal. Hij sloot zich na het uitbreken van de Filipijns-Amerikaanse Oorlog aan bij revolutionaire leger van Emilio Aguinaldo. Hij was de oprichter van de eerste Filipijnse militaire academie. In 1899 werd hij vermoord door soldaten van het Filipijnse revolutionaire leger. Antonio Luna was de jongere broer van schilder Juan Luna.

Antonio Luna werd geboren op 29 oktober 1866 in Binondo, Manilla. Hij was de jongste van zeven kinderen van Joaquin Luna de San Pedro en Laureana Novicio y Ancheta, beiden van Ilocano afkomst. Antonio studeerde aan de Ateneo de Manila University en behaalde daar in 1883 met de hoogste eer zijn bachelor of arts. Aansluitend begon hij aan een studie Farmacie aan de University of Santo Tomas. Na zijn tweede jaar vertrok Luna naar Spanje om daar verder te studeren. Na het behalen van zijn licentiaat farmacie aan de Universiteit van Barcelona behaalde hij in 1890 zijn doctoraal aan de Complutense Universiteit van Madrid.
Na zijn studie verhuisde hij naar Parijs, waar ook zijn oudere broer Juan Luna woonde en werkte. Hij werkte eerst als assistent van dr. Lateux en later in het laboratorium van Dr. Laffon. Hij werkte samen met diverse prominente bacteriologen en deed onderzoek naar gele koorts en andere tropische ziekten. Naast zijn werk als onderzoeker ondersteunde hij een groep landgenoten, onder wie José Rizal, Marcelo del Pilar, Graciano Lopez Jaena en Mariano Ponce, die bij hun streven naar hervormingen van het Spaanse koloniale bewind in de Filipijnen, in 1888 de Propaganda Movement hadden opgericht. Hij schreef artikelen in diverse Spaanse kranten en publiceerde in 1893 onder het pseudoniem Taga-Ilog het boek "Impresiones" met essays of Spaanse gewoonten en eigenaardigheden. Tevens schreef hij artikelen voor La Solidaridad, de krant van de Propagandisten. 

In mei 1894 keerde Antonio samen met zijn broer Juan terug naar Manilla. In september van dat jaar richtte hij er een scherm- en schietschool op, waar hij als scherpschutter en uitstekende schermer jonge Filipino's leerde schermen en pistoolschieten. Eind december 1895 werd hij aangenomen als scheikundige bij het gemeentelijk laboratorium van Manilla. Na de ontdekking van de ondergrondse revolutionaire beweging Katipunan op 19 augustus 1896 werden velen, onder wie Antonio, gearresteerd op verdenking van betrokkenheid. Diversen onder hen werden een aantal maanden later gefusilleerd. Luna ontsnapte aan het vuurpeloton, doordat hij aangaf niet betrokken te zijn bij de beweging en zelfs enkele namen van leden van de Katipunan vrijgaf. In februari 1897 werd Luna naar Spanje gedeporteerd, waar hij gevangen gehouden werd in een gevangenis in Madrid. Nadat hij was vrijgelaten was hij vastbesloten om zich aan te sluiten bij de revolutionaire beweging in de Filipijnen. Hij begon aan een zelfstudie oorlogvoering en militaire tactieken in de bibliotheken van Madrid en reisde naar Gent om daar de kunst van moderne oorlogsvoering te leren van de Belgische oorlogsheld, generaal Gérard Leman.

In juni 1898 keerde Luna terug in de Filipijnen, waar hij zijn diensten aanbood aan generaal Emilio Aguinaldo, de leider van de revolutionaire regering. Ondanks bezwaren van Apolinario Mabini en vele generaals werd hij door Aguinaldo benoemd tot Hoofd Oorlogsvoering met de rang van brigadier-generaal. Kort daarop volgde een benoeming tot opperbevelhebber van het leger. Luna begon direct met het reorganiseren van het Filipijnse leger, dat grote problemen kende, waaronder slechte onderlinge verhoudingen tussen officieren. Hij richtte arsenalen en militaire ziekenhuizen op en haalde de discipline in het leger aan. Later opende hij in Malolos ook de eerste Filipijnse militaire academie, om officieren de Europese oorlogsvoering bij te brengen. Naast zijn militaire activiteiten was Luna ook actief als lid van het Congres van Malolos en was hij een van de schrijvers van de Grondwet voor de Eerste Filipijnse Republiek. Daarnaast richtte hij de nationalistische krant La Independencia op, waarvan de eerste uitgave op 3 september 1898 verscheen. De krant had enkele prominente redacteuren, zoals Cecilio Apostol, Epifanio de los Santos, Fernando Maria Guerrero, Rafael Palma en Celemente Zulueta en werd een erg invloedrijke spreekbuis voor de revolutionairen.

Toen de Filipijns-Amerikaanse Oorlog uitbrak op 4 februari 1899 haastte Luna zich naar het front bij Caloocan om de militaire operaties tegen de Amerikanen te leiden. In tegenstelling tot veel van de generaals vocht hij daadwerkelijk mee aan het front. Hij bevocht de Amerikanen in gevechten in La Loma, Caloocan, Polo, Guiguinto (het tegenwoordige Plaridel), Malolos, Calumpit, Santo Toams en San Fernando. Ondanks de soms forse verliezen aan de zijde van de Amerikanen was het Filipijnse leger geen partij en werden ze steeds verder teruggedrongen. Diverse Filipijnse leiders, zoals Pedro Paterno en Felipe Buencamino sr. wilden daarop vrede sluiten met de Amerikanen. Luna was hier echter fel op tegen. Hij wilde doorvechten tot het eind.

Hoewel Luna werd gezien als een uitstekende en mogelijk de beste commandant van het Filipijnse leger, was hij niet bij iedereen geliefd. Hij was heethoofdig, ontactvol in zijn omgang met andere mensen en had regelmatig woede-uitbarstingen. Hij maakte op die manier ook in eigen gelederen vele vijanden, onder wie hooggeplaatsten zoals generaal Tomas Mascardo, Felipe Buencamino sr. en kolonel Manuel Arguelles. Ook Emilio Aguinaldo ergerde zich aan zijn temperament. Op 5 juni 1899 kwam Luna aan zijn einde toen hij samen met zijn aide-de-camp Francisco Roman werd vermoord door soldaten, die hij eerder oneervol had ontslagen wegens insubordinatie.



</doc>
<doc id="2746115" url="https://nl.wikipedia.org/wiki?curid=2746115" title="Tamponneren (geneeskunde)">
Tamponneren (geneeskunde)

Onder tamponneren verstaat men in de geneeskunde: het opvullen van een al dan niet natuurlijke lichaamsholte. Dit kan onbewust gebeuren, bijvoorbeeld doordat een bloedprop of een corpus alienum een holte opvult. Het kan ook bewust gedaan worden; dan gebeurt dat meestal met verband. Meestal heeft dat dan de bedoeling een bloeding te stelpen, soms om een infectie te bestrijden.

Het lichaam heeft het vermogen bloedingen te stelpen, door de vorming van een stolsel. Dat gaat veel efficiënter door de wond af te drukken. Bevindt de wond zich in een holte dan is tamponneren een goede oplossing.

Bij het tamponneren probeert men de holte zo veel mogelijk te vullen met verband. Men brengt het in met een tang, zo diep mogelijk en zo veel mogelijk naar boven en naar beneden of naar links en rechts afwisselend.

Soms tamponneert een bloeding zichzelf. De holte waarin de bloeding plaatsvindt vult zich met bloed, waardoor het bloeden uiteindelijk minder wordt door de ontstane druk. Als een dergelijke holte (operatief) geopend wordt valt deze druk weg, wordt de tamponnade dus opgeheven en bestaat het risico dat een eenmaal gestopte bloeding weer begint. Een chirurg die een door bloed getamponneerde holte opent, zal de onderliggende bloeding dus van tevoren of direct na het openen moeten verhelpen.

Op sommige plaatsen in het lichaam kan een tamponnade zeer levensbedreigend zijn. Een tamponnade binnen de schedel, zoals door een epidurale bloeding, beschadigt de hersenen door de ontstane druk: de ruimte moet zo snel mogelijk geopend worden. Ook bij een bloeding in het hartzakje, bijvoorbeeld ten gevolge van een steekwond ("harttamponnade") is de druk op het hart gevaarlijker dan het bloedverlies. Het hart wordt van buitenaf ingedrukt en kan niet meer ontplooien, waardoor het geen bloed meer kan pompen. Men zal het hartzakje dus onmiddellijk moeten "ontlasten" en daarna de wond in het hart overhechten.


Soms zal de tandarts de holte waar de getrokken kies in zat, moeten opvullen met verband.

Het kan tijdens een operatie nodig zijn, het operatiegebied tijdelijk stevig te vullen met gazen om een diffuse bloeding te laten stoppen.

De slagaders naar de zwangere baarmoeder en de placenta lopen tussen de elkaar kruisende spiervezels van de baarmoeder door. Na de geboorte trekken deze spiervezels samen en is het bloedverlies na het loslaten van de placenta slechts een paar honderd cc. Trekt de baarmoeder echter niet samen, dan kan dit vele liters worden. In het uiterste geval moet de gynaecoloog de holte opvullen met een tampon, die wel tien meter lang kan zijn.


</doc>
<doc id="2746355" url="https://nl.wikipedia.org/wiki?curid=2746355" title="Harry Meinardi">
Harry Meinardi

Harry Meinardi (Nice, 20 februari 1932) is een Nederlandse emeritus bijzonder hoogleraar in de epileptologie.

Vader Meinardi was werkzaam in de suikerindustrie op Java in Nederlands-Indië en moeder werkte daar als arts. Senior vertrok in 1939 naar Birma en vluchtte voor de Japanners naar India. Moeder werd na de Japanse inval op Java door de Japanners geïnterneerd en stierf in gevangenschap. Met zijn broer repatrieerde de jonge Meinardi in 1946 als oorlogspleegkind naar Nederland.

Meinardi studeerde geneeskunde in Leiden en werd student-assistent van Andries Querido op het "Laboratorium voor Endocrinologie". In die tijd kwam hij in aanraking met "Meer en Bosch", een instelling voor de verpleging en behandeling van lijders aan "vallende ziekte" in Heemstede, nu Stichting Epilepsie Instellingen Nederland (SEIN) genoemd. Hierdoor raakte hij geïnteresseerd in het onderzoek naar en de behandeling en begeleiding van alle aspecten van epilepsie. Meinardi specialiseerde zich tot zenuwarts en promoveerde in 1960 bij de fysioloog J.W. Duyff op de werking van een anestheticum dat is afgeleid van progesteron. Hiermee werd een eerste stap gezet om meer inzicht te krijgen in de vorm van epilepsie die samenhangt met de menstruatiecyclus (de zogenaamde katameniale epilepsie).

In 1962 vertrok Meinardi, dankzij een beurs van de Rockefeller Foundation]], naar Amerika om onderzoek te doen en zich verder te bekwamen in de biochemie. In het Rockefeller Instituut wist Meinardi substantie P te isoleren uit hersenen om de structuur daarvan te bestuderen. Het lukte hem ook om uit de hypothalamus van geiten een peptide van 27 aminozuren te isoleren, dat farmacologisch aan de criteria van substantie P voldoet. Minimale hoeveelheden ingebracht in de hersenen van een geit lieten bij het dier epileptiforme ontladingen zien..

Dit onderzoek werd in 1966 voortijdig beëindigd omdat dr. A.M. Lorentz de Haas, de directeur van "Meer en Bosch" Meinardi verzocht terug te keren naar Nederland. Hij zou halftijds patiëntenzorg gaan doen, onder meer op de polikliniek van Meer en Bosch in Den Haag en in de kliniek te Heemstede, en halftijds werken in het laboratorium van de instelling aldaar. Bovendien bood professor Duyff hem een werkkamer aan in het fysiologisch laboratorium te Leiden, waar hij, en later zijn medewerker R.Voskuyl, tot dit laboratorium gesloten werd gebruik van hebben gemaakt.

Meinardi deed onderzoek naar een mogelijke biochemische typering van epilepsiesyndromen, maar hier kwam men niet verder mee. Hij deed onderzoek naar het ontstaan van oedeem rond een epileptische haard en of er verband is met achteruitgang van de intelligentie. Van 1968 tot 1992 was Meinardi eerst wetenschappelijk en later algemeen directeur van wat nu "SEIN" is.

In 1985 werd hij daarnaast bijzonder hoogleraar in de epileptologie aan de Radboud Universiteit te Nijmegen. Daar richtte hij de Nijmeegse epilepsiewerkgroep (NEW) op, met als doel onder meer de bestudering van bijwerkingen van anti-epileptica. Men trok hier de conclusie dat de bloedspiegel van een medicament niet van tevoren het effect van het middel kan voorspellen. Meinardi bleef de polikliniek in Den Haag bedienen als dokter.

Zijn gerichtheid op alle aspecten van epilepsie bracht ook bestuurlijke functies met zich mee. In Nederland was hij bestuurslid en later voorzitter van de Federatie voor Epilepsiebestrijding, een samenwerkingsverband tussen de instellingen op dit terrein. Twaalf jaar lang zat hij in het bestuur van het "International Bureau for Epilepsy" (IBE), een organisatie voor patiënten en andere betrokkenen, en daarna gedurende 12 jaar in het bestuur van de International League Against Epilepsy (ILAE). In beide organisaties was hij voorzitter. Samen met Otto Magnus heeft hij aan de wieg gestaan van CLEO (commissie landelijk epilepsie onderzoek) van de gezondheidsorganisatie TNO. Deze commissie is later overgegaan in de wetenschappelijke advies raad van het Nationaal Epilepsie Fonds.

Hij was betrokken bij het "Nederlands Tijdschrift voor Epileptologie", de stichting "Epilepsy Care Developing Countries" en het steunen van verbetering van de epilepsiebestrijding in Afrika.
In 2000 hield hij zijn afscheidsrede als hoogleraar; hij bouwde langzaam af en stopte in 2002.

Meinardi is officier in de Orde van Oranje-Nassau (1982) en winnaar van de Koninklijke Nederlandse Shell Prijs (1976). Het Nationaal Epilepsie Fonds reikt elke twee jaar een naar hem genoemde prijs uit voor het beste promotieonderzoek over epilepsie.




</doc>
<doc id="2746829" url="https://nl.wikipedia.org/wiki?curid=2746829" title="Emerging Infectious Diseases">
Emerging Infectious Diseases

Emerging Infectious Diseases is een medisch-wetenschappelijk tijdschrift dat wordt uitgegeven door de Centers for Disease Control and Prevention (CDC) in de Verenigde Staten. De teksten van het tijdschrift zijn vrijgegeven in het publieke domein en het tijdschrift wordt maandelijks gepubliceerd door het CDC National Center for Emerging and Zoonotic Infectious Diseases.

Het tijdschrift behandelt nieuwe en terugkerende infectieziekten op een wereldwijde schaal en tracht kennis te verspreiden over medische noodgevallen en preventie, beheersing en bestrijding van infectieziekten. Volgens de Journal Citation Reports was de impactfactor van het tijdschrift in 2014 6.751 en nam het de derde plaats in van 78 academische tijdschriften over infectieziekten.



</doc>
<doc id="2746968" url="https://nl.wikipedia.org/wiki?curid=2746968" title="Nico van Hasselt">
Nico van Hasselt

Nicolaas Johannes Hendrikus (Nico) van Hasselt (Deventer, 19 februari 1924) is de oudste praktiserende huisarts van Nederland.

Van Hasselt, lid van de familie Van Hasselt, sloot zich tijdens de Tweede Wereldoorlog tegen de zin van zijn familie aan bij het verzet. Op 1 april 1943 werd hij, na verraden te zijn, gearresteerd en gevangengezet in Kamp Vught. Op 14 juli ontsnapte hij. Een vrachtwagen van Philips kwam het kamp in rijden en zou weer leeg terugrijden. Samen met Theo de Vries stapte hij de laadruimte binnen en spraken met de chauffeur af dat hij ons zou meenemen. Achter de linkerlaadklep zag de Duitse hen niet toen hij naar binnenkeek. Op de vlucht naar Engeland werden ze door de Duitse marine op 24 augustus 1943 van zee gehaald en naar Den Helder gebracht. In 1944 werd hij overgebracht naar Kamp Amersfoort. Op 27 april werd hij tot levenslange opsluiting in een tuchthuis veroordeeld. Hij zou dus naar Duitsland getransporteerd worden maar hij werd gered door een vertegenwoordigster van het Rode Kruis, die hem ziekverklaarde en naar de ziekenboeg bracht. Nadat hij filosofeerde met zijn medegevangene Brouwer deed hij zichzelf de belofte dat hij als hij zijn gevangenschap zou overleven, een beroep zou kiezen ten nutte van zijn medemens. Hij werd in 1945 door de Binnenlandse Strijdkrachten bevrijd uit de gevangenis van Scheveningen.

Van Hasselt studeerde medicijnen te Amsterdam en Leiden en behaalde in 1956 het artsexamen waarna hij zich in 1959 als huisarts in Buitenveldert vestigde. Toen hij in 1989 65 jaar oud werd, gaf Ziekenfonds Amsterdam en Omstreken (ZAO) hem de opdracht te stoppen. Hij weigerde vanwege de belofte die hij zichzelf had gedaan en omdat hij zich fit genoeg voelde om te werken. ZAO stopte de vergoeding voor zijn werkzaamheden en uitgeschreven medicijnen maar Van Hasselt ging door met zijn praktijk, behandelde zijn ZAO-patiënten zonder vergoeding en betaalde niet vergoede medicijnen uit eigen zak. Er volgde een jaren durende juridische strijd tegen ZAO, later Agis. In 2005 bepaalde de Commissie gelijke behandeling dat Agis zich schuldig maakte aan leeftijdsdiscriminatie. Hierdoor werd de leeftijdsgrens voor huisartsen afgeschaft. In 2007 had Van Hasselt nog 1.700 patiënten en in 2011 gaf hij aan nog niet aan stoppen te denken. Naast zijn praktijk met zes dagen in de week spreekuur is hij voorzitter van Veilig Verkeer Nederland afdeling Amstelveen en is hij lid van de wijkraad. In juli 2016 vierde hij dat hij zestig jaar in het vak zit.

Van Hasselt was/is voorzitter van de academie voor fysiotherapie Jan van Essen te Amsterdam, medeoprichter en voorzitter van de Comeniusschool voor slechtziende kinderen te Amsterdam, voorzitter van de Stichting Artsen Laboratorium te Utrecht en raadslid van het stadsdeel Zuideramstel.


</doc>
<doc id="2747306" url="https://nl.wikipedia.org/wiki?curid=2747306" title="Ticagrelor">
Ticagrelor

Ticagrelor is een trombocytenaggregatieremmer en is verkrijgbaar is via een centrale Europese registratie onder de merknamen Brilique en Possia in de vorm van ronde, gele tabletten (90 mg). 


Het middel is uitsluitend op doktersvoorschrift verkrijgbaar.

Ticagrelor wordt snel opgenomen, de biologische beschikbaarheid is 36%. Na 1,5 uur wordt de piek concentratie in het bloed bereikt. De belangrijkste metaboliet wordt snel gevormd via CYP3A4. Beiden zijn farmacologisch actief. De metaboliet bereikt 30 tot 40% van de bloedspiegels van ticagrelor. Het geneesmiddel en zijn metaboliet worden uitgescheiden via de gal en de feces. Halfwaardetijd 7 uur voor ticagrelor en 8,5 uur voor de actieve metaboliet. Ticagrelor is een substraat voor en zelf een matige remmer van CYP3A4. Door de interactie met P-glycoproteïne moeten de plasma spiegels van geneesmiddelen met een smalle, P-gp afhankelijke therapeutische bandbreedte (zoals digoxine of cyclosporine) extra worden gecontroleerd.

De aanvangsdosis van ticagrelor is twee tabletten tegelijk, gevolgd door een normale dosis van één tablet tweemaal daags. Patiënten moeten ook acetylsalicylzuur gebruiken, volgens de aanwijzingen van hun arts. Deze kan om gezondheidsredenen echter voorschrijven dat ze geen acetylsalicylzuur moeten gebruiken. Ze moeten hun behandeling tot een jaar lang volhouden, tenzij hun arts vraagt om met het gebruik van het geneesmiddel te stoppen. Acetylsalicylzuur moet meestal levenslang worden voortgezet.

De werkzame stof ticagrelor is een bloedplaatjesaggregatieremmer. Dit betekent dat de stof de vorming van bloedstolsels helpt voorkomen. Het stollen van het bloed wordt veroorzaakt door bepaalde cellen in het bloed, de bloedplaatjes, die aggregeren (samenklonteren). Ticagrelor houdt de samenklontering van de bloedplaatjes tegen door de werking van de stof adenosinedifosfaat (ADP) omkeerbaar te blokkeren, wanneer deze zich aan het oppervlak van de bloedplaatjes bindt. Dit gebeurt via interactie met de plaatjes P2Y12 ADP-receptor. Als gevolg hiervan worden de bloedplaatjes minder ‘plakkerig’, zodat het risico op vorming van een bloedstolsel kleiner wordt, wat kan helpen een beroerte of een volgende hartaanval te voorkomen.


Ticagrelor werd vergeleken met clopidogrel (een andere bloedplaatjesaggregatieremmer) in een hoofdonderzoek waaraan meer dan 18 000 volwassenen deelnamen die een hartaanval hadden gehad of die instabiele angina pectoris hadden. De patiënten gebruikten ook acetylsalicylzuur en werden tot een jaar lang behandeld. De voornaamste graadmeter voor de werkzaamheid was gebaseerd op het aantal patiënten dat opnieuw een hartaanval of een beroerte kreeg of overleed aan een cardiovasculaire aandoening. Volgens het Europees geneesmiddelenagentschap bleek ticagrelor in dit door de fabrikant gesponsorde PLATO-onderzoek beter te werken dan clopidogrel. De bijwerkingen dyspneu, kneuzingen (blauwe plekken) en neusbloedingen treden vaker op dan bij clopidogrel. 



</doc>
<doc id="2750415" url="https://nl.wikipedia.org/wiki?curid=2750415" title="Theodor Kerckring">
Theodor Kerckring

Dirk Kerckring of Theodor Kerckring (soms ook Kerckeringh of Kerckerinck) (Amsterdam, gedoopt 22 juli 1638 - Hamburg, 2 november 1693) was een Nederlands anatoom en alchemist. 

Kerckring werd geboren als de zoon van de Amsterdamse koopman en VOC-kapitein Dirck Kerckring en Margaretha Bas (een dochter van Dirck Bas, een voormalig burgemeester van Amsterdam). In de tweede helft van de jaren 1650 bezocht hij de Latijnse school van Franciscus van den Enden (op hetzelfde moment als dat de latere filosoof Benedictus de Spinoza daar lessen volgde). Daarna studeerde hij geneeskunde aan de Universiteit van Leiden onder Franciscus Sylvius. Rond 1660 werd hij geschilderd door Jurgen Ovens. In 1667 kreeg hij bezoek van Cosimo III de' Medici, die geïnteresseerd was in nieuwe ontwikkelingen in de wetenschap en die nieuwsgierig was om Kerckrings collectie anatomische objecten te zien.

Verschillende bronnen laten zien dat Kerckring op goede voet stond met Van den Enden. In 1671 trad hij in het huwelijk met diens dochter Clara Maria. Om haar te kunnen trouwen werd Kerckring zelfs rooms-katholiek. Zij hielp haar vader bij de lessen Latijn. Ook Spinoza lijkt geïnteresseerd in haar te zijn geweest.

In 1675 reisde hij door Europa en in 1678 vestigde hij zich in Hamburg. Hij liet er een stadspaleis optrekken met kapel, ontworpen door Philip Vingboons. Kerckring was bevriend met Nicolas Stensen, een Deense anatoom die in dienst van de familie De' Medici was getreden en evenals Kerckring katholiek was geworden. Nadat Steno zich tot priester had laten wijden en de wetenschap vaarwel had gezegd trok hij naar Noord-Duitsland om de Luthersen te bewegen hetzelfde te doen. Steno kreeg onderdak bij Kerckring, zodat ze konden samenwerken. In 1685 werd Kerckring op voorspraak van Steno tot resident van Groothertogdom Toscane benoemd. 

In de anatomische wereld herinnert men zich Kerckring met name vanwege zijn "Spicilegium Anatomicum". Dit is een anatomische atlas van klinische observaties, medische curiosa, autopsieontdekkingen samen met algemene anatomische informatie. Hij wordt gecrediteerd met het beschrijven van de "gehoorbeentjes van Kerckring", een soms voorkomende ossificatiepunt in het achterhoofdsbeen, dat rond de 16e week van de zwangerschap kan verschijnen. Kerckring gaf ook een uitgebreide beschrijving van de plooien van het slijmvlies van de dunne darm. Deze anatomische plooien kennen verschillende namen, waaronder de "kleppen van Kerckring", "plooien van Kerckring", "plicae circulares" en "valvulae conniventes". Kerckring maakte bij zijn werk gebruik van een door Spinoza vervaardigde microscoop. 


</doc>
<doc id="2752413" url="https://nl.wikipedia.org/wiki?curid=2752413" title="Neurofibrillaire tangles">
Neurofibrillaire tangles

Neurofibrillaire knopen bestaan uit onoplosbare ineengestrengelde vezels die in de hersencellen te vinden zijn. Zij bestaan voornamelijk uit het tau-eiwit. Onder normale omstandigheden speelt dit eiwit een belangrijke rol bij het in stand houden van de stevigheid van het ‘skelet’ van de zenuwcellen. Dit skelet, dat uit minuscule buizen of ‘microtubuli’ bestaat, is ook van belang voor het transport van voedingsstoffen door de zenuwcel. Door een nog onbekende oorzaak kan de structuur van het tau-eiwit veranderen. Dit veranderde of gemuteerde tau-eiwit is niet meer in staat bij te dragen aan de celstevigheid. Als gevolg hiervan raakt ook de communicatie tussen zenuwcellen aangetast. Uiteindelijk kan een aangetaste zenuwcel zelfs geheel afsterven. Twee gemuteerde tau-eiwitten vormen samen een in elkaar gedraaide streng. Deze strengen vormen het belangrijkste bestanddeel van zogenaamde neuro- fibrillaire tangles of knopen.



</doc>
<doc id="2752482" url="https://nl.wikipedia.org/wiki?curid=2752482" title="Amyloïde plaques">
Amyloïde plaques

Een van de kenmerken van de "ziekte van Alzheimer" is de opeenhoping van amyloïde plaques (Amyloïdose) tussen de zenuwcellen in de hersenen. Amyloïd is een algemene term voor eiwitfragmenten die het lichaam normaal aanmaakt. Bèta-amyloïd is een eiwitfragment van het veel grotere APP-eiwit (Amyloid Precursor Protein, ofwel amyloïdvoorlopereiwit). Dit APP speelt een belangrijke rol bij de groei van zenuwcellen. Daarnaast is het ook betrokken bij het repareren van schade aan deze cellen. Het APP in de neuronen wordt regelmatig vervangen. Daarbij wordt het oude APP door enzymen, die proteases worden genoemd, in kleinere stukjes geknipt. 

Meestal ontstaan hierbij fragmenten die geen schade kunnen aanrichten. Onder bepaalde omstandigheden ontstaat bij het afbreken van APP een ander eiwit, het bèta-amyloïd. Losse bèta-amyloïdeiwitten plakken na hun vorming samen tot onoplosbare draden. Deze draden kleven aan elkaar en aan stervende zenuwcellen vast. Hierbij vormen ze steeds groter wordende structuren: de plaques. Het is nog niet duidelijk of plaques een oorzaak zijn van de ziekte van Alzheimer of een gevolg. Veel wetenschappers nemen aan dat bèta-amyloïd schadelijk is voor zenuwcellen. Mogelijk veroorzaken de plaques een ontstekingsreactie in de hersenen waarbij ons afweermechanisme schade aanricht aan onze neuronen.



</doc>
<doc id="2752511" url="https://nl.wikipedia.org/wiki?curid=2752511" title="Seniele plaques">
Seniele plaques

Seniele plaques (letterlijk: ouderdomsvlek) is een aandoening die optreedt bij mensen die lijden aan de ziekte van Alzheimer. Bij deze aandoening ontstaat bij afbraak van verouderde hersencellen het giftige eiwit ß-amyloïd.

Veroudering van hersencellen treedt bij iedereen op tijdens het verouderingsproces. Verouderde hersencellen worden afgebroken. Een van de eiwitten die daarbij afgebroken worden is het ß-APP ("Bèta Amyloïd Precursor Protein"). Bij gezonde mensen gebeurt dit probleemloos. Bij mensen met de ziekte van Alzheimer is de afbraak van dit eiwit onvolledig, waarbij een abnormaal afbraakproduct ontstaat: het eiwit ß-amyloïd. Dit is giftig voor hersencellen en blijft na aantasting van de hersencel als een klein hoopje eiwit over. Elke eiwitophoping geeft de plaats aan waar zich vroeger een zenuwcel bevond. 

De plaques blijken al tien tot twintig jaar voordat er zich ziekteverschijnselen openbaren, in de hersenen te ontstaan. Men neemt dan ook aan dat afzetting van ß-amyloïd de belangrijkste oorzaak van de ziekte van Alzheimer is. Deze afzetting of ophoping zet in de hersenen een keten van processen in gang die uiteindelijk leiden tot de ziekte van Alzheimer. Men spreekt daarom ook wel van de "amyloïdcascadehypothese". De aangerichte schade aan de hersenen beperkt zich niet tot de delen die met het geheugen te maken hebben. Ook andere delen van de hersenen kunnen aangetast worden, waardoor bijvoorbeeld gedrags- en bewegingsstoornissen kunnen ontstaan.



</doc>
<doc id="2753037" url="https://nl.wikipedia.org/wiki?curid=2753037" title="Hospitalisatie">
Hospitalisatie

Hospitalisatie heeft een meervoudige betekenis. Zo kan het opname in een ziekenhuis betekenen, maar ook doelen op het gewenningsproces dat plaatsvindt naarmate een patiënt langer is opgenomen in een ziekenhuis. Dit artikel gaat over de laatstgenoemde betekenis.

Onder hospitalisatie worden gedragsveranderingen verstaan bij patiënten/individuen die voor langere duur zijn opgenomen in een ziekenhuis of een tehuis zoals een bejaardentehuis. Het ontstaat als gevolg van een ziekmakende wisselwerking tussen een individu en zijn omgeving. Door aanpassing ontstaat een verlies van zelfstandigheid.

Mogelijke uitingen van hospitalisatie zijn een toename van passiviteit, afhankelijkheid en onderdanigheid. Ook kan er sprake zijn van een afname van het nemen van initiatieven, een afname van het relativeringsvermogen en een afname in uiterlijke verzorging. Verder kan er sprake zijn van het ontwikkelen van apathie en geestelijke afstomping. Emotionele vervlakking en het afwijzen van veranderingen behoren eveneens tot de symptomen. Voorts kan er sprake zijn van het verlies van gewoontes, individualiteit, interesse en sociale contacten. Deze symptomen komen in gradaties en afhankelijk van elkaar voor.


</doc>
<doc id="2753090" url="https://nl.wikipedia.org/wiki?curid=2753090" title="International Committee on Taxonomy of Viruses">
International Committee on Taxonomy of Viruses

Het International Committee on Taxonomy of Viruses (ICTV) is een commissie van de virologische afdeling van de International Union of Microbiology Societies (IUMS). In de commissie hebben specialisten op het gebied van virussen zitting. Ze hebben een taxonomisch schema ontwikkeld voor de nomenclatuur van virussen en stellen een database samen met alle bekende soorten, geslachten, families en ordes.

Het doel van de commissie is voor het algemeen nut en in het bijzonder het bevorderen van het onderwijs in de taxonomie van virussen. De doelstellingen zijn:


De volgende niveaus van de taxa worden onderscheiden (met daarachter cursief de uitgangen van de namen):


</doc>
<doc id="2753357" url="https://nl.wikipedia.org/wiki?curid=2753357" title="Paardeninfluenza">
Paardeninfluenza

Paardeninfluenza is een besmettelijke virale luchtweginfectie die voorkomt bij gedomesticeerde en wilde paardachtigen.

Het virus verspreidt zich wereldwijd en kent net als de menselijke variant voortdurende mutaties. Door het sterk toegenomen transport van paarden is de laatste vijftig jaar de mate van voorkomen verhoogd.

De ziekte kent hoge koorts waardoor een sloom gedrag ontstaat en een kenmerkende droge hoest en neusuitvloeiing. Door soms tevens optredende secundaire bacteriële infecties kunnen er complicaties aan de luchtwegen optreden die later een chronisch karakter kunnen krijgen.

De infectie is te voorkomen door een jaarlijkse inenting. Voor wedstrijdpaarden die uitkomen is die verplicht. Op internationaal niveau wordt zelfs een halfjaarlijkse hervaccinatie vereist.


</doc>
<doc id="2753567" url="https://nl.wikipedia.org/wiki?curid=2753567" title="Stichting Epilepsie Instellingen Nederland">
Stichting Epilepsie Instellingen Nederland

Stichting Epilepsie Instellingen Nederland of "SEIN" is een van de twee epilepsiecentra die Nederland rijk is, de ander is Kempenhaeghe.

SEIN biedt diagnostiek, behandeling en begeleiding aan mensen met
Voorlichting is een belangrijke taak van SEIN, net als wetenschappelijk onderzoek. SEIN heeft naast drie klinische vestigingen, Meer en Bosch in Heemstede, de Cruquiushoeve in Cruquius en Heemstaete in Zwolle, 12 poliklinieken, een aparte school en een woonvoorziening.

In 1882 werd op initiatief van freule Teding van Berkhout de "Christelijke Vereniging voor de Verpleging van Lijders aan Vallende Ziekte" opgericht. In 1884 werden de eerste patiënten opgenomen. De vereniging kocht dankzij een grote gift de buitenplaats Meer en Bosch in Heemstede; er werden daar aparte verblijven voor vrouwen en voor mannen ingericht. Patiënten moesten hun verblijf zelf betalen. De eerste klasse verpleging 1200 gulden per jaar, tweede klasse 800 en de derde klasse 400 of 260 gulden (afhankelijk van de afdeling). Er waren ook twee verblijfsafdelingen in Haarlem; Bethesda en Serepta. Het verzorgend personeel bestond voornamelijk uit diaconessen en diaconen. In 1895 werd een inzamelingsfonds opgericht voor degenen die de verpleegprijs niet konden betalen, het heette "De Macht van het Kleine" en is tegenwoordig onderdeel van het Epilepsiefonds. 

De enig mogelijke behandeling van vallende ziekte was aanvankelijk met broom. In 1912 kwam fenobarbital ter beschikking, dat tonisch-clonische "grote" aanvallen kan voorkomen, maar sedatie als vervelende bijwerking heeft, zeker in hogere dosering. In 1938 werd het middel fenytoïne ontdekt. Vanaf 1935 werden er in het hele land poliklinieken voor 'lijders aan vallende ziekte' opgericht. Een doorbraak was de bouw in 1933 van de Koningin Emmakliniek op het terrein van Meer en Bosch, het tegenwoordige Dr. A.M. Lorentz de Haas Laboratorium. Er waren nu ruime faciliteiten op het gebied van diagnostiek en onderzoek, er was zelfs een operatiekamer. Er kwam ook een afdeling voor elektro-encefalografie. De instelling had inmiddels een erkenning als categoraal ziekenhuis.

In de jaren zestig kwam carbamazepine en een aantal jaar later natriumvalproaat op de markt, middelen die de epilepsiebehandeling ingrijpend veranderden.
In de jaren 70 kwam er een einde aan de gescheiden verpleging. In 1966 werden de huizen in Haarlem gesloten en bouwde men een 'dorp' met woonpaviljoens: de Cruquiushoeve in de gemeente Haarlemmermeer. Meer en Bosch ging "Instituut voor Epilepsiebestrijding" heten. In 1998 werd de naam na een fusie: "Stichting Epilepsie Instellingen Nederland" (SEIN). In 1999 ging de kliniek Heemstaete in Zwolle open. In 2008 kwam daar ook een woonvoorziening voor 40 personen tot stand.

SEIN heeft behalve neurologen ook gedragsdeskundigen, epilepsieverpleegkundigen, maatschappelijk werkenden en andere disciplines in huis. De patiënt wordt multidisciplinair benaderd, omdat epilepsie enerzijds grote gevolgen kan hebben voor iemands leven en anderzijds beïnvloeden die gevolgen de epilepsie weer. Geregeld doet SEIN mee met onderzoek naar nieuwe geneesmiddelen en behandelingen. SEIN was bijvoorbeeld betrokken bij de uitbouw van epilepsiechirurgie in Nederland. 

Voor een minderheid van de epilepsiepatiënten is een klinische opname noodzakelijk. Bijvoorbeeld wanneer er medicatie gestopt of gesaneerd moet worden of wanneer de diagnose niet vaststaat. Het personeel is getraind in het herkennen en duiden van de verschillende types van epileptische aanvallen. Men beschikt over specialistische apparatuur die het mogelijk maakt tijdens een insult dadelijk een elektro-encefalogram en de optredende verschijnselen vast te leggen.

Door de Inspectie voor de Gezondheidszorg werd in 2012 onderzoek gedaan naar de kwaliteit van de zorg binnen SEIN. Aanleiding was de melding van meerdere sterfgevallen in de instelling, waaronder dat van een 13-jarige die in het logeerhuis van de vestiging te Cruquius verbleef.



</doc>
<doc id="2753615" url="https://nl.wikipedia.org/wiki?curid=2753615" title="Hypocapnie">
Hypocapnie

Hypocapnie of hypocapnia is de benaming voor een verlaagde hoeveelheid koolstofdioxide in het bloed. Hypocapnie is meestal het gevolg van te snel of te diep ademhalen, beter bekend als hyperventilatie.


</doc>
<doc id="2753715" url="https://nl.wikipedia.org/wiki?curid=2753715" title="Epilepsiefonds">
Epilepsiefonds

Het Epilepsiefonds is een Nederlandse organisatie die geld inzamelt voor wetenschappelijk onderzoek naar epilepsie en voor de begeleiding van mensen met epilepsie.

Nadat in 1882 het gesticht van de "Christelijke Vereeniging voor de Verpleging van Lijders aan Vallende Ziekte" op het Heemsteedse landgoed "Meer en Bosch" (tegenwoordig onderdeel van de Stichting Epilepsie Instellingen Nederland), haar deuren had geopend, bleek dat velen die deze hulp nodig hadden de verpleegprijs niet konden betalen. 
Binnen de kerkelijke achterban van de christelijke vereniging ontstonden allerlei initiatieven ter ondersteuning. In 1895 werd zo in Rotterdam de vereniging "De Macht van het Kleine" opgericht en al gauw ontstonden er overal verenigingen met deze naam en met dezelfde opzet: vrijwilligers van de vereniging probeerden tien leden te werven, die elke week een halve stuiver gaven. Driemaandelijks verscheen een nieuwbrief van de vereniging, die zich inmiddels op Meer en Bosch gevestigd had. De nieuwsbrief had in 1907 een oplage van 15.000 exemplaren. De vereniging gaf ook een kalender uit, organiseerde lezingen, en in veel christelijke gezinnen stond een spaarpotje voor de "toevallijders".
In 1975 werd "De Macht van het Kleine" losgekoppeld van het epilepsiecentrum. De verpleeg- en behandelkosten werden inmiddels betaald volgens de Algemene Wet Bijzondere Ziektekosten, daarom kon de aandacht nu meer komen te liggen op het subsidiëren van wetenschappelijk onderzoek. In 1979 ontstond het "Nationaal Epilepsie Fonds" vanuit de in 1936 opgerichte "Federatie voor Epilepsiebestrijding".
In 1989 fuseerden het "Nationaal Epilepsie Fonds" en de "Macht van het Kleine"; bij die gelegenheid werd de genoemde federatie opgeheven. De toevoeging 'Nationaal' is per 2013 vervallen.

Hoewel epilepsie meestal goed behandeld kan worden, is er nog een flinke groep mensen die niet aanvalsvrij wordt (30 procent van de mensen met epilepsie) en/of last heeft van bijwerkingen van medicijnen of vooroordelen van de omgeving. Het Epilepsiefonds zet zich in voor de 120.000 mensen met epilepsie in Nederland door het financieel ondersteunen van wetenschappelijk onderzoek, het geven van voorlichting, het verstrekken van hulpverlening en het organiseren van speciale vakantiereizen. Een bijzondere leerstoel 'Psychosociale aspecten van epilepsie' aan de Universiteit Maastricht wordt betaald vanuit het fonds.
Viermaal per jaar verschijnt het voorlichtingstijdschrift "Epilepsie Magazine".

Aan het fonds zijn nog steeds duizenden vrijwilligers verbonden, die worden aangestuurd door een team van nog geen twintig betaalde medewerkers.
Het fonds heeft een begroting van circa drie miljoen euro. Wetenschappelijk onderzoek, voorlichting en hulpverlening waaronder aangepaste vakantiereizen krijgen hier elk ongeveer acht ton van. Ongeveer vijf ton wordt besteed aan fondsenwerving en aan beheer en administratie ongeveer drie ton. Het fonds heeft het CBF-Keur.
Bekende Nederlanders die het fonds ondersteunen zijn: Astrid Joosten, Erwin Koeman en Miryanna van Reeden.



</doc>
<doc id="2754135" url="https://nl.wikipedia.org/wiki?curid=2754135" title="Duplexonderzoek">
Duplexonderzoek

Duplexonderzoek (Duplex-onderzoek) is een combinatie van echografie van de bloedvaten en het meten van de stroomsnelheid van het bloed in die vaten. Bij een duplex-onderzoek worden bloedvaten in beeld gebracht (net zoals bij echografie) en wordt in het beeld door middel van kleur de stroomrichting en stroomsnelheid weergegeven (zoals bij doppleronderzoek).

De rode bloedcellen in een bloedbaan weerkaatsen het ultrageluid dat bij echografie wordt uitgezonden. Dit weerkaatste geluid ondergaat een frequentieverschuiving welke afhankelijk is van de richting en de snelheid van de rode bloedcellen. Dit signaal wordt weer opgevangen en op een beeldscherm getoond.


</doc>
<doc id="2754276" url="https://nl.wikipedia.org/wiki?curid=2754276" title="Endarteriëctomie">
Endarteriëctomie

Endarteriëctomie is een chirurgische behandeling waarbij de intima van een arterie (het binnenste deel van een slagader) wordt verwijderd. Endarteriëctomie wordt vaak toegepast omdat een bloedvat is vernauwd doordat er een atherosclerotische plaque in het bloedvat zit. Bij de verwijdering van de intima van een arterie wordt de atherosclerotische plaque (die zich in de intima bevindt) verwijderd. De adventitia van een arterie (de buitenste laag van een bloedvat) is het stevigste deel van een bloedvat en blijft bij endarteriëctomie intact.

Er bestaat "open" endarteriëctomie en "half gesloten" endarteriëctomie. Bij open endarteriëctomie snijdt de chirurg een bloedvat in de lengte open en verwijdert de intima en de plaque door met een soort lepeltje tussen de intima en media van een bloedvat te komen en de plaque vervolgens uit het bloedvat te trekken. Bij half gesloten endarteriëctomie wordt het bloedvat ergens boven de vernauwing geopend en gaat de chirurg met een zogeheten ringstripper het bloedvat in. Met deze ringstripper (ring dissector) worden vervolgens de intima en de plaque verwijderd op een manier die lijkt op hoe een klokkenhuis uit een appel wordt verwijderd.


</doc>
<doc id="2754480" url="https://nl.wikipedia.org/wiki?curid=2754480" title="De Pest (roman)">
De Pest (roman)

De Pest (Frans "La Peste") is een roman van de Franse schrijver Albert Camus. De roman werd 1947 uitgegeven bij Gallimard en droeg bij tot de nominatie van de schrijver voor de Nobelprijs voor de Literatuur, die hij kreeg in 1957. Camus deelde het werk in bij zijn "cycle de la révolte" die hij naast zijn "cycle de l'absurde" schreef.

Het verhaal speelt zich af in de Algerijnse stad Oran, toen (1940) nog een kolonie van Frankrijk. De schrijver beschrijft de geleidelijke verovering van de stad door de ziekte. Op zeker moment wordt de stad van de buitenwereld afgesloten. Camus beschrijft de evolutie van de menselijke reacties bij het voortschrijdende onheil: van aanvankelijke onverschilligheid, over ontkenning naar wanhopige bestrijding en ten slotte berusting. Als eindelijk, na bijna een jaar, hulp komt vanuit Parijs, loopt het aantal doden terug en wordt de quarantaine opgeheven. Ondanks het verschrikkelijke drama eindigt het verhaal met een zekere opluchting en feeststemming.

Het boek werd in 1992 verfilmd door Luis Puenzo.


</doc>
<doc id="2757081" url="https://nl.wikipedia.org/wiki?curid=2757081" title="Entacapone">
Entacapone

Entacapone (INN) is een geneesmiddel dat wordt gebruikt voor de behandeling van de ziekte van Parkinson. Het is enkel werkzaam in combinatie met levodopa. Entacapone blokkeert het enzym COMT (catechol-O-methyl transferase), dat betrokken is bij de afbraak van levodopa, en verlengt zo de werkingsduur van levodopa.

Entacapone is ontwikkeld door Orion Pharma uit Finland. De merknaam van Orion is "Comtess". De Europese Commissie verleende hiervoor een vergunning op 16 september 1998. In bepaalde delen van de wereld wordt het verkocht door Novartis onder de merknaam "Comtan". Het is ook verkrijgbaar als generisch geneesmiddel. Het is verkrijgbaar als tabletten met 200 milligram entacapone per tablet.

Entacapone kan de bijwerkingen van levodopa versterken; dit is vooral mogelijk bij het begin van de behandeling met entacapone. Andere mogelijke bijwerkingen zijn: roodbruin gekleurde urine; misselijkheid; darmklachten zoals buikpijn of diarree.



</doc>
<doc id="2759848" url="https://nl.wikipedia.org/wiki?curid=2759848" title="Van Woudendorphofje">
Van Woudendorphofje

Het Van Woudendorphofje was een hofje aan de voormalige Brandewijnsteeg (nu de Vrouwenkerkkoorstraat) in de binnenstad van de Nederlandse stad Leiden. Het hofje met zeven huisjes werd gesticht door Jan Willemszoon van Woudendorp die het bestemde voor arme kinderloze mannen of vrouwen van de Gereformeerde Religie. Hij was rijk geworden in de graanhandel.

Afstammelingen van de stichter kregen voorrang bij de toedeling van de huisjes. Generaties van de aangetrouwde familie Plu woonden hier en waren op een gegeven moment zo dominant aanwezig dat ook wel van het "Plu-hofje" werd gesproken.

Tot de Tweede Wereldoorlog waren de huisjes van het hof permanent bewoond. Doordat de regenten over onvoldoende financiële middelen beschikten werd het onderhoud echter steeds meer verwaarloosd. In 1953 verlieten de laatste bewoners het hofje. Sloop volgde in 1954. Het complex uit 1986 van C&A aan de Haarlemmerstraat strekt zich aan de achterzijde uit tot het terrein van het voormalige hofje. Hoewel er nog sprake is geweest van een plan om de naam levend te houden door die toe te kennen aan een nieuw te bouwen hofje is daar niets van terechtgekomen.

De stichter had aangegeven, dat boven de poort en vóór de huisjes een gedenksteen moest worden aangebracht "met drie korenaren en zijn en zijns huisvrouws wapen". Dat is ook gedaan, inclusief de vermelding van zijn initialen: JWVW. Bij de sloop van het hofje is de gevelsteen bewaard gebleven. Later is die aangebracht in een nieuwe bakstenen gevel van het pand Nieuwe Beestenmarkt 3. Onder de cartouchevormige steen staat de tekst: AFKOMSTIG VAN HET WOUDENDORPHOFJE.



</doc>
<doc id="2760112" url="https://nl.wikipedia.org/wiki?curid=2760112" title="Roggebroodshof">
Roggebroodshof

Het Roggebroodshof is een complexje van oorspronkelijk vier woningen aan een klein pleintje achter de Middelstegracht tussen de nrs. 21 en 23 in de Nederlandse stad Leiden.

Het ontstaan van het "Roggebroodshof" is gekoppeld aan de komst tegen het eind van de 19e eeuw van nieuwe industrie naar dit stadsdeel, zoals de textielfabrieken van Van Wijk en Zaalberg en de conservenfabriek van Tieleman & Dros. Dicht bij de fabrieken werden op de binnenterreinen tussen de Middelste- en de Uiterste Gracht hofjes- of poortwoningen gebouwd voor de arbeiders. Behalve het "Roggebroodshof" is zo ook het nabijgelegen Hof van Venetië ontstaan.

Na de sluiting van de fabrieken raakte de hele buurt in verval. In 1970 stond ook het "Roggebroodshof" leeg en werd er door de buurt op sloop aangedrongen. In 1979 gaven B&W toestemming voor het renovatieplan van architect Wim Holman. In 1983 werd dit plan uitgevoerd. Hierbij werden de nrs 3 en 4 gecombineerd tot één woning.

Het Roggebroodshof is geen hofje (een bij testament ingesteld complex voor de huisvesting van armen), maar een hof (een voor de verhuur of verkoop gebouwd complex woningen).



</doc>
<doc id="2760360" url="https://nl.wikipedia.org/wiki?curid=2760360" title="Hof van Venetië">
Hof van Venetië

Het Hof van Venetië is een complexje van oorspronkelijk twaalf woningen uit 1898 aan de Uiterstegracht in de Nederlandse stad Leiden. 

Het ontstaan van het "Hof van Venetië" is gekoppeld aan de komst tegen het eind van de 19e eeuw van nieuwe industrie naar dit stadsdeel, zoals de textielfabrieken van Van Wijk en Zaalberg en de conservenfabriek van Tieleman & Dros. Dicht bij de fabrieken werden op de binnenterreinen tussen de Middelste- en de Uiterste Gracht hofjes- of poortwoningen gebouwd voor de arbeiders. Behalve het "Hof van Venetië" is zo ook het nabijgelegen Roggebroodshof ontstaan.

Na de sluiting van de fabrieken raakte de hele buurt in verval. Het Hof van Venetië bleef bewoond, maar raakte verwaarloosd en moest nodig gerenoveerd worden. De gemeente kon de woningen pas na lange onderhandelingen van de huisbaas overnemen. Vervolgens werd het complex in 1987 in het kader van de stadsvernieuwing gerenoveerd naar een plan van architectenbureau Groenewegen. De binnentuin is opnieuw ingericht met groen en voorzien van een lantaarnpaal naar het originele historische model van Leiden.

Het "Hof van Venetië" is geen hofje (een bij testament ingesteld complex voor de huisvesting van armen), maar een hof (een voor de verhuur of verkoop gebouwd complex woningen).



</doc>
<doc id="2760403" url="https://nl.wikipedia.org/wiki?curid=2760403" title="Landeskrankenhaus Innsbruck">
Landeskrankenhaus Innsbruck

Het Landeskrankenhaus Innsbruck (LKH Innsbruck) is een ziekenhuis in de Oostenrijkse stad Innsbruck.

Met 1600 bedden is het een van de grootste ziekenhuizen van Oostenrijk. Er werken 5300 mensen.

Het LHK Innsbruck heeft de status van universiteitsziekenhuis, er wordt medisch onderzoek gedaan en er worden artsen opgeleid.

De geschiedenis van het ziekenhuis gaat terug tot de 14e eeuw. De als stedelijk ziekenhuis bestaande voorziening werd geïncorporeerd in de Universiteit van Innsbruck toen deze in 1669 werd opgericht. De eerste leerstoel voor chirurgie in Oostenrijk werd er in 1733 gevestigd.

Sinds 1 januari 2004 is de Faculteit der Geneeskunde niet langer onderdeel van de Universiteit van Innsbruck, maar een zelfstandige universiteit onder de naam Medizinische Universität Innsbruck.

In 2012 werd Prins Friso in het ziekenhuis opgenomen na zijn ski-ongeluk vlakbij Lech.



</doc>
<doc id="2760525" url="https://nl.wikipedia.org/wiki?curid=2760525" title="Hesselinkstichting">
Hesselinkstichting

De Hesselinkstichting was een tweede doopsgezind gasthuis in Groningen. Het werd gesticht door Jacob D. Hesselink. Hij stichtte het gasthuis omdat het al bestaande Doopsgezinde Gasthuis geen plaats bood aan armlastige gemeenteleden. In dat gasthuis diende men zich in te kopen.

De Hesselinkstichting kon uit de nalatenschap van Hesselink "vijf kamers" kopen aan de Meeuwerderweg. Het werd oorspronkelijk bestuurd door familieleden van de naamgever. Na het overlijden van het laatste familielid ging het op in het Doopsgezinde Gasthuis waar een nieuwe vleugel werd gebouwd. In die vleugel is een gedenksteen voor Jacob D. Hesselink aangebracht.


</doc>
<doc id="2762285" url="https://nl.wikipedia.org/wiki?curid=2762285" title="Vesparax">
Vesparax

Vesparax is een sterk slaapmiddel dat twee langwerkende barbituraten (50mg brallobarbital en 150mg secobarbital) en een anti-histaminicum (50mg hydroxyzine) bevat. Het is in Nederland in de handel geweest van 1959 tot 2001. In 2000 werden er nog circa 78000 tabletten afgeleverd. Van de grondstoffen zou het brallobarbital als enige lastig verkrijgbaar zijn. 

Vesparax was populair bij mensen die hun leven probeerden te beëindigen. De samenstellende delen hinderen elkaars metabolisme, waardoor het effect onvoorspelbaar is.
Bij een intoxicatie moet men vaak gebruikmaken van kunstmatige beademing. Toedienen van geactiveerd kool versnelt de eliminatie, evenals geforceerde diurese (veel vocht gecombineerd met diuretica), waarbij de urine alkalisch moet zijn (pH 7,5 à 8). Eventueel kan hemodialyse over geactiveerd kool verricht worden.


</doc>
<doc id="2762717" url="https://nl.wikipedia.org/wiki?curid=2762717" title="Kees Tulleken">
Kees Tulleken

Cornelis Antonius Franciscus (Kees) Tulleken (Amsterdam, 4 november 1940) is een Nederlands emeritus-hoogleraar neurochirurgie met een nul-aanstelling verbonden aan het Universitair Medisch Centrum Utrecht. Hij is een van de ontwikkelaars van de Elana-techniek. 

Tulleken kwam in het nieuws na aantijgingen van plagiaat in 2011 en door uitlatingen over de medische situatie van prins Friso na diens skiongeval van 17 februari 2012.

Tulleken studeerde geneeskunde aan de Rijksuniversiteit Leiden. Na kort werkzaam geweest te zijn bij het Militair Hospitaal in Utrecht trad hij in 1974 in dienst bij het Westeinde Ziekenhuis. Hij promoveerde eerder in 1971 met een stuk over gesloten fracturen van de laag-thoracale en de lumbale-wervelkolom met neurologische stoornissen. Op 1 mei 1981 werd hij benoemd tot hoofd van de afdeling Neurochirurgie van het UMC Utrecht en werd hij hiermee hoogleraar. Deze functie bekleedde hij tot 1 december 2005. Sinds dat moment is hij emeritus professor. In 2007 en 2008 was hij bovendien werkzaam als co-directeur van het Cerebal Bypass Program van St. Luke's Roosevelt Hospital Centre in New York.

Op 25 november 2005 werd Tulleken benoemd tot Ridder in de Orde van de Nederlandse Leeuw vanwege zijn bijdragen aan de medische wereld. Hij ontving de onderscheiding uit handen van burgemeester Brouwer-Korf van Utrecht.

Tulleken was lid van de Gezondheidsraad en het Centraal Tuchtcollege voor de Gezondheidszorg.

De Elana (Excimer Laser-Assisted Non-occlusive Anastomosis)-techniek, die Tulleken ontwikkelde, maakt een bypass op een bloedvat in de hersenen mogelijk zonder dat de bloedstroom onderbroken wordt. Sinds 1979 experimenteerde Tulleken met de door hem ontwikkelde techniek die hij steeds verder perfectioneerde.

De Belgische arts Erwin de Winter beschuldigde Tulleken in 2011 van het stelen van een uitvinding. Het betrof een schroefdraadje waarmee bloedvaten aan elkaar gehecht konden worden. Het UMC Utrecht verweerde zich tegen deze beschuldigingen en stelde dat deze chirurgische toepassing door de Belg gedaan werd toen hij in dienst was van het ziekenhuis. Daarmee lag volgens het UMC het intellectueel eigendom primair bij het ziekenhuis.

Op 18 februari 2012 kwam Tulleken in het nieuws nadat diens echtgenote, Jannetje Koelewijn, een artikel publiceerde in "NRC Handelsblad" over de medische situatie van prins Friso. De informatie in het artikel over de prins, die slachtoffer was geworden van een lawine, had Koelewijn via haar man verkregen. Terwijl Tulleken en een van de artsen van Friso diens situatie bespraken, luisterde Koelewijn mee en publiceerde zij haar bevindingen op de voorpagina van het dagblad. Het kwam hen beide op veel kritiek te staan omdat Tulleken hiermee zijn medisch beroepsgeheim zou hebben geschonden en "NRC Handelsblad" de privacy van Friso niet voldoende zou hebben gewaarborgd. Johan Legemaate, hoogleraar gezondheidsrecht aan de Universiteit van Amsterdam stelt dat Tulleken het beroepsgeheim niet heeft geschonden, omdat journalist Koelewijn de details over de medische situatie van de prins rechtstreeks van de behandelend arts kreeg. Het beroepsgeheim van Tulleken speelt hierbij geen rol, aldus Legemaate. De betreffende arts, Claudius Thomé, ontkende echter informatie over de toestand van de prins te hebben gegeven.

Op 18 juni 2013 berispte het regionaal tuchtcollege in Amsterdam Tulleken voor het schending van zijn beroepsgeheim.


</doc>
<doc id="2762900" url="https://nl.wikipedia.org/wiki?curid=2762900" title="Reimond Speleers">
Reimond Speleers

Raymond Henri Louis Speleers (roepnaam "Raymond", later "Reimond", Waasmunster 9 maart 1876 - Aalst, 29 april 1951) was een Vlaams oogarts, hoogleraar aan de Universiteit Gent en politiek activist in de Vlaamse Beweging. In 1943 was hij een prominent lid van de wetenschappelijke commissie die het bloedbad van Katyn (1940) op Poolse officieren nabij Smolensk (Rusland) onderzocht.

Reimond Speleers werd als "Raymond" geboren als zoon van Johannes Franciscus (Jean-François) Speleers (1837-1908), Waasmunsterse postmeester en later postambtenaar te Oude God en Hamme, en diens vrouw Joanna (Jeannette) Adela-Constantia Lescornez (1847-1930) uit Sint-Niklaas. Het gezin had vijf kinderen, twee dochters en drie zoons waarvan de oudste kort na de geboorte stierf. De jongste zoon Henri-Marie-Clément Speleers trad in bij de Congregatie van de Missionarissen van Scheut en werd in 1906 priester. De jongste dochter werd kloosterzuster bij de zusters van de heilige Vincentius a Paulo.

Reimond Speleers bezocht het Klein Seminarie te Sint-Niklaas en studeerde daarna geneeskunde aan de toentertijd nog Franstalige Katholieke Universiteit Leuven. Tot 1906 specialiseerde hij zich te Berlijn als oogarts, waarna hij in Gent als oogarts-specialist ging werken in het bekende Ooglijdersinstituut van Nederpolder.

Op 22 november 1904 was Reimond gehuwd met Justine Reynaert (1880-1964), de dochter van Anatole Reynaert, huisarts en katholiek schepen en diens echtgenote Emma van Haelst uit Zuiddorpe (Zeeuws-Vlaanderen, Nederland). Reimond en Justine Speleers kregen vier kinderen Godelieve (1905-1990), Herman (1907-1990), Veerle (1908 - 2009) en Koenraad (1911-1932).

Reeds in zijn studententijd te Leuven was Speleers actief geweest in de Vlaamse Beweging en het Katholiek Vlaams Hoogstudentenverbond Leuven. Na 1915 aanvaardde hij als flamingant onder invloed van de Raad van Vlaanderen onder de Duitse generaal Moritz von Bissing een benoeming tot hoogleraar in de oogheelkunde en medicijnen, later tot rector aan de nederlandstalige "Bingen-universiteit" van Gent. Hoewel zijn houding genuanceerd was en hij politiek de Duitse bezetting nooit heeft goedgekeurd, de integriteit van België uitdrukkelijk ook nooit in twijfel heeft getrokken, aanvaardde hij toch de hulp van de Duitse bezetter bij de vernederlandsing van de universiteit van Gent, wat dan ten minste als passieve collaboratie moest worden beschouwd.

In december 1918 moest hij om die reden de vlucht nemen. Hij vond onderdak in het neutrale Nederland waar hij zich in Eindhoven vestigde, maar opnieuw zijn artsdiploma moest behalen, omdat de Belgische certificaten in Nederland nog niet erkend waren.

In 1940 keerde Speleers terug naar zijn vaderland na de Duitse invasie en begin der bezetting en aanvaardde aan de Nederlandstalige Gentse Universiteit opnieuw een benoeming tot professor. Hij verlangde toen ook een hoge schadevergoeding door de commissie Borms, omwille van het feit, dat hij 1918 zijn taak als hoogleraar aan de universiteit had moeten opgeven. Reimond Speleers was een eminentie binnen het Vlaams Nationaal Verbond (VNV), ondersteunde actief de nationaalsocialistische ideologie, die voor hem de hoogste norm was. In 1943 werd hij benoemd tot onderzoeker naar het bloedbad van Katyn waar in 1940 tienduizenden Poolse officieren door de NKVD, de geheime dienst van de Sovjet-Unie, waren vermoord geworden. Met dit besluit wilde Nazi-Duitsland bereiken, dat de eigen oorlogsmisdaden niet zouden worden gethematiseerd. Speleers heeft door de aanvaarding van dit mandaat en door de openlijke onersteuning van Hitler in deze vraag, de duitse propaganda, en het misdadig bewind van de nationaalsocialisten, actief ondersteund, wat hij nooit heeft willen inzien. Omwille van actieve collaboratie met het NAZI-regime werd hij in 1947 veroordeeld tot twintig jaar gevangenisstraf en verlies van alle titels en burgerrechten. Speleers werd ziek en overleed in een Aalsterse kliniek in 1951.

Zijn zoon Herman Speleers, kno-arts te Amsterdam bij professor Herman Burger en later zelfstandig te Maastricht, zou lid van het Nederlands verzet in de Tweede Wereldoorlog worden en tijdelijk breken met zijn vader die op 64-jarige leeftijd nog terugkeerde naar zijn geliefde Vlaanderen. Herman was gehuwd met de Haarlemse germaniste Joop Kuenen, en hij en zijn vrouw Joop sloten zich niet bij een terugkeer naar Vlaanderen aan.




</doc>
<doc id="2763344" url="https://nl.wikipedia.org/wiki?curid=2763344" title="3D-bril">
3D-bril

Een 3D-bril of stereobril is een bril waarmee
een stereoscopische film of afbeelding driedimensionaal bekeken worden.

De werking van de verschillende systemen is dat het linker- en rechteroog verschillende beelden waarnemen. Dit kan op verschillende manieren bereikt worden.

Bij een stereoscopische voorstelling worden de brillen meestal aan het publiek uitgereikt en na de voorstelling teruggenomen.

Sommige goedkope brillen zijn van karton, betere brillen van kunststof. Eenvoudige kartonnen brillen hebben geen veren ("poten") en moeten dus met de hand vast worden gehouden. Er zijn kunststof brillen waarvan de veren niet (zoals bij elke normale bril) opgeklapt kunnen worden - hiermee hoopt men te verzekeren dat de bezoekers de bril niet meenemen.



</doc>
<doc id="2763968" url="https://nl.wikipedia.org/wiki?curid=2763968" title="Simon van Creveld">
Simon van Creveld

Simon van Creveld (Amsterdam, 21 augustus 1894 – Amsterdam, 10 maart 1971) was een Nederlands kinderarts naar wie het Ellis-van Creveld syndroom genoemd is.

Van Creveld was vanaf de jaren 30 van de twintigste eeuw betrokken bij het hemofilieonderzoek in Nederland. Zijn eerste werk over hemofilie werd in 1935 gepubliceerd. In 1938 werd Van Creveld benoemd tot hoogleraar in de kindergeneeskunde bij de Universiteits Kinderkliniek in het Binnengasthuis in Amsterdam. Hij deed hier onder meer onderzoek naar een mogelijke behandeling van hemofilie. 
Tijdens de Tweede Wereldoorlog moest hij zijn werk staken, zoals alle Joodse hoogleraren. Na de oorlog werd Van Creveld in zijn functie hersteld en hervat hij zijn onderzoek naar een behandeling van hemofilie. 

In de jaren 50 en 60 was Van Creveld een erkende autoriteit op het gebied van hemofilie geworden. In 1955 werd hij benoemd tot Ridder in de Orde van de Nederlandse Leeuw. In 1961 ontving hij de Reinier de Graaf-medaille voor zijn hemofilieonderzoek. 
Van Creveld wilde echter meer voor de hemofiliepatient. Op 26 juni 1964 werd de hemofiliekliniek officieel geopend door Koningin Juliana. Deze kliniek in Huizen was de eerste kliniek ter wereld voor hemofiliepatiënten. 

Op 10 maart 1971 overleed Van Creveld plotseling. Zijn naam blijft echter verbonden met de zorg voor de hemofiliepatient. In 1976 moest de Van Creveld Kliniek in Huizen sluiten. De kliniek vond onderdak bij ziekenhuis Berg en Bosch in Bilthoven. Sinds 1993 is de Van Creveld Kliniek gevestigd in het UMC in Utrecht.



</doc>
<doc id="2764053" url="https://nl.wikipedia.org/wiki?curid=2764053" title="Socratisch coachen">
Socratisch coachen

Socratisch coachen is gebaseerd op de Rationeel Emotieve Therapie (de “RET”) en socratische vragen. Daarnaast worden technieken gehanteerd uit het oplossingsgericht coachen. Wat nieuw is, is de systematische verbinding tussen RET, socratische vragen en oplossingsgericht werken én het feit dat de principes van de RET vanuit de oorspronkelijk psychotherapeutische setting worden toegepast bij het coachen in werksituaties. De problemen hebben een ander karakter; de kracht van gedachten niet. Albert Ellis, ontwikkelde de RET als
behandelmethode sinds de jaren vijftig.

De RET pretendeert niet oorzaken ongedaan te maken, maar leert iemand adequaat met een probleem om te gaan door onderscheid te maken tussen dingen willen en dingen moeten. Uitgangspunt is dat niet de gebeurtenis zelf, maar de betekenis die iemand daaraan toekent, bepaalt wat iemand voelt of hoe hij handelt. Irrationele gedachten dragen bij aan emotionele problemen, zodat we die het best kunnen aanpakken door het denken te veranderen.

Irrationele gedachten zijn terug te voeren tot drie eisen:

Coach en coachee onderzoeken de gebeurtenis, gevoel, gedrag en onderliggende gedachten. Irrationele gedachten worden “uitgedaagd”: op houdbaarheid getoetst.
Als de coachee de irrationele overtuigingen kan omzetten in rationeel denken wordt aan nieuw gedrag gewerkt.

Socratisch coachen volgt de fasen in de RET, terwijl socratische vragen systematisch door het hele proces worden ingezet. De coachee is zelf actief: hij weet zelf het beste wat goed voor hem is. Zelfwerkzaamheid en zelfmanagement staan centraal in deze methode.

Socrates had het talent om te luisteren en spontaan door te vragen. Zo ontdekte de ander zelf of zijn mening stand hield. Socratische vragen zijn kritische, korte vragen die direct inhaken op wat de coachee zegt. Ze helpen de coachee bij een goede beeldvorming, om het probleem in een nieuw perspectief te plaatsen zodat hij zijn mening opnieuw kan bepalen.
Socratische vragen zijn te onderscheiden naar begripsverhelderende, toetsende en hypothetische vragen. In de beeldvormende fase, waarin we gebeurtenis, gedachten, voelen en handelen opsporen, worden begripsverhelderende vragen gesteld: “wat maakt het zo lastig?”. Bij de beeldvorming, maar zeker bij het uitdagen, gebruiken we toetsende vragen: “klopt het? Helpt het?”. Bij het omzetten van irrationele naar rationele gedachten helpen de hypothetische vragen om nieuwe mogelijkheden te ontdekken.

Als de coach de vragen stelt vanuit een oprecht niet-weten (‘socratische onwetendheid’) komen ze dichtbij, op een niet bedreigende manier. Dat gebeurt als de coach de ander wil begeleiden bij het ontdekken en zo nodig bijstellen van zijn mening: "guided discovery" (Christine Padesky). Zodra een coach de coachee naar een oplossing wil loodsen ("changing minds" - Christine Padesky) worden zulke vragen als dwingend ervaren met een afweetreactie als gevolg. Een coach krijgt het antwoord dat hij verdient.

Socratisch coachen is in twee situaties bij uitstek effectief.
De eerste situatie doet zich voor als de coachee generaliserende uitspraken doet, waarin al een oordeel verpakt zit. Dit kunnen expliciete uitingen van irrationele gedachten zijn, maar ook uitspraken in termen van moeten / eisen, van beelden, vooronderstellingen en aannames. Als iemand moedeloos zegt: “De cultuur hier verander je toch niet!”, helpen reguliere gesprekstechnieken meestal niet veel verder. Dat zijn de momenten om met begripsverhelderende of toetsende vragen te onderzoeken wat iemand bedoelt, en vooral: wanneer dat wel of niet opgaat en voor wie. Als de coach niets vanzelfsprekend vindt, maar vraagt naar verheldering of toetst, gaat de coachee openingen zien en zelf zijn beeld nuanceren.
De tweede situatie doet zich voor als een coachee zelf geen probleem ervaart of zich gestuurd voelt. Socratisch coachen helpt dan om diegene verantwoordelijkheid te laten nemen voor de oplossing.
Uitgangspunt is dat de coachee competent is: vanuit zijn achtergrond kan hij niet anders dan die situatie waarnemen en interpreteren zoals hij dat doet.


</doc>
<doc id="2764584" url="https://nl.wikipedia.org/wiki?curid=2764584" title="Hydrophis donaldi">
Hydrophis donaldi

Hydrophis donaldi is een zeeslang van het geslacht roerstaartzeeslangen ("Hydrophis"). De zeeslang werd ontdekt in de Golf van Carpentaria in het noorden van Australië door een team van de Universiteit van Queensland.

De diersoort werd voor het eerst beschreven in 2012 door Kanishka D. B. Ukuwela, Kate Laura Sanders en Bryan G. Fry.

De soortaanduiding "donaldi" eert David Donald, kapitein van Bryan G. Fry, één van de beschrijvers van de soort.

De zeeslang heeft ruwe, stevige, stekelachtige schubben. Alle specimen van de soort werden gevonden op een rotsachtige zeebodem, wat de structuur van de schubben kan verklaren. De lichaamskleur is geelbruin. "Hydrophis donaldi" is eierlevendbarend, de jongen komen levend ter wereld. De slang kan bijten en is giftig.


</doc>
<doc id="2764893" url="https://nl.wikipedia.org/wiki?curid=2764893" title="Harvard Step Test">
Harvard Step Test

De Harvard Step Test is een cardiale stresstest voor het opsporen van hart- en vaatziekten.

De Harvard Step Test is tevens een meetinstrument van fitness, en het vermogen om te herstellen na een zware inspanning. De test is te vergelijken met een cardiovasculaire duurteproef. De test berekent de mogelijkheid om continu te oefenen voor langere intervallen van tijd zonder vermoeid te raken. Het onderwerp (de proefpersoon) stapt op en neer op een platform op een hoogte van ongeveer 45 centimeter met een snelheid van 30 stappen per minuut gedurende 5 minuten of tot uitputting.

Uitputting is het punt waar het onderwerp het tijdelijke tarief voor 15 seconden niet kan handhaven. Het onderwerp ligt onmiddellijk beneden de afloop van de test en de hartslagen geteld van 1 tot 1,5, 2 tot 2,5 en 3 3,5 minuten. De test is gemaakt voor de Forest Service in het begin van het jaar 1900 aan de Universiteit van Montana in Missoula. Een aantal aangepaste versies van de oorspronkelijke Harvard Step Test bestaan; een voorbeeld hiervan is de Tecumseh stappen-toets.



</doc>
<doc id="2764927" url="https://nl.wikipedia.org/wiki?curid=2764927" title="Aminofylline">
Aminofylline

Aminofylline is een toedieningsvorm van theofylline, een stof die als bronchodilator wordt toegepast. In deze stof zijn twee moleculen theofylline gecombineerd met één molecuul ethyleendiamine. Ethyleendiamine verhoogt de oplosbaarheid in water van het medicijn. Aminofylline wordt meestal in de vorm van dihydraat geleverd.

Aminofylline is beter in water oplosbaar dan theofylline zelf. De verbinding kan voor dit doel gezien worden als een zout, waarbij ethyleendiamine twee protonen heeft opgenomen en elk molecuul theofylline er één - het waterstofatoom aan stikstof in de vijfring - heeft afgestaan.

Het witte tot licht-gele korrelige poeder ruikt enigszins naar ammoniak en smaakt bitter. Bij blootstelling aan de lucht treedt verlies op van ethyleendiamine (de bron van de ammoniaklucht) en wordt CO (en water) opgenomen waarbij vrij theofylline ontstaat. Oplossingen van aminofylline zijn basisch. In 25 ml water geeft 1 gram aminofylline een heldere oplossing. Wordt slechts 5 ml water gebruikt dan treedt kristallisatie op. De kristallen lossen weer op als meer ethyleendiamine wordt toegevoegd. De stof is onoplosbaar in ethanol en ether.

Zoals andere gemethyleerde xanthinederivaten, is aminofylline zowel
Aminofylline is een minder krachtig en korter werkend medicijn dan theofylline. Het wordt voornamelijk toegepast als in de behandeling van bronchiale astma.

Effecten van aminofylline zijn

Aminofylline wordt toegepast na afloop van een inspanningstest voor het hart waarbij dipyridamol of adenosine toegediend zijn.

Als component in cremes lijkt het een effect te hebben op plaatselijke vermindering van lichaamsvet Bij een anafylactische shock is aminofylline een mogelijk medicijn


</doc>
<doc id="2765602" url="https://nl.wikipedia.org/wiki?curid=2765602" title="Rivaroxaban">
Rivaroxaban

Rivaroxaban is een antistollingsmiddel dat ingrijpt in de bloedstolling door het reversibel remmen van factor Xa. In tegenstelling tot de klassieke anticoagulantia mist het een middel zoals vitamine K dat de werking kan couperen. Rivaroxaban is echter sneller uitgewerkt dan dat het couperend effect van vitamine K optreedt bij de klassieke anticoagulantia.

Het werd door de firma Bayer onder de naam Xarelto in de handel gebracht als omhulde tablet van 10mg.
Het middel werd in Europa aanvankelijk geregistreerd ter voorkoming van veneuze trombo-embolie bij volwassen patiënten die een heup- of knieprothese krijgen in een dosering van 10mg een maal per dag.
Op 30 september 2011 heeft het CHMP een positief advies uitgebracht aan EMEA inzake Xarelto (rivaroxaban) voor twee nieuwe indicaties. Op 20 januari 2012 zijn deze twee nieuwe indicaties definitief goedgekeurd. Daarbij zijn twee nieuwe tabletsterktes in de handel gebracht van 15 en 20mg. Huidige indicaties zijn:


Volgens de laatste richtlijnen van de European Society of Cardiology zijn rivaroxaban dan wel dabigatran bij boezemfibrilleren nu middelen van eerste keus bij de preventie van trombo-embolische complicaties bij boezemfibrilleren, en dus niet meer vitamine-K-antagonisten zoals acenocoumarol. 

Bij nierfunctiestoringen moet de dosering worden aangepast aan de hand van de creatinineklaring, bij een klaring onder de 15ml/min wordt gebruik ontraden.

Rivaroxaban wordt alleen vergoed voor bovenvermelde indicaties, en alleen bij mensen boven de 18 jaar omdat onvoldoende gegevens bekend zijn over de veiligheid van het middel bij kinderen. Bovendien wordt rivaroxaban alleen vergoed als het wordt voorgeschreven in de tweede lijn.
De biologische beschikbaarheid is 80–100%. Na inname wordt de maximale bloedplasmaspiegel na 2 tot 4 uur bereikt. Het middel wordt voor 2/3 via de urine en 1/3 via de ontlasting uitgescheiden.
De halveringstijd is 7–11 uur.


Bij zwangerschap dient dit middel niet te worden gebruikt. Vruchtbare vrouwen dienen zwangerschap te voorkomen tijdens de behandeling met rivaroxaban.
Rivaroxaban gaat bij dieren over in de moedermelk, overgang in moedermelk bij de mens is onbekend; het gebruik is gecontraindiceerd tijdens het geven van borstvoeding.

Rivaroxaban is een substraat voor P-glycoproteïne. Gelijktijdige toediening van geneesmiddelen die sterke remmers zijn van zowel het cytochroom P450 enzym CYP3A4 als van P-glycoproteïne (ketoconazol, itraconazol, voriconazol, posaconazol, hiv-proteaseremmers) wordt niet aanbevolen in verband met een mogelijk belangrijke stijging van de plasmaconcentratie van rivaroxaban.

Gelijktijdig gebruik van rivaroxaban met sterke CYP3A4-inductoren (bv. rifampicine, fenytoïne, carbamazepine, fenobarbital of sint-janskruid) kan juist leiden tot lagere plasmaconcentraties van rivaroxaban.

Vanwege het vergrote risico van bloedingen is voorzichtigheid geboden bij het gelijktijdig behandelen van patiënten met andere anticoagulantia, NSAID's en plaatjesaggregatieremmers.

Een specifieke antistof is nog niet beschikbaar. De klassieke middelen, de coumarinederivaten, kunnen worden gecoupeerd door vitamine k. In een vergelijkend onderzoek tussen rivaroxaban en dabigatran bij overdosering, bleek rivaroxaban wel en dabigatran niet te worden geremd door Vierstollingsfactorenconcentraat (Cofact), zodat dit middel nieuwe aanknopingspunten biedt. Het onderzoek werd uitgevoerd bij gezonde vrijwilligers, die een overdosering kregen, en zegt nog onvoldoende voor translatie naar de klinische praktijk. Doordat de stof zich in het bloed sterk aan eiwitten bindt,92 tot 95%, is rivaroxaban niet dialyseerbaar.


Rivaroxaban is bij nonvalvulair boezemfibrilleren net zo effectief als de vitamine-K-antagonist warfarine in het voorkomen van ischemische CVA's, waarschijnlijk zelfs effectiever, en er zijn bij gebruik van rivaroxaban significant minder dodelijke bloedingen en minder hersenbloedingen.. Per 1 december 2012 werd, na een CVZ-advies, de aanspraak op rivaroxaban dan ook verruimd tot een levenslange indicatie bij nonvalvulair boezemfibrilleren. 
Er is wel kritiek op dit besluit. Op 14 december 2012 stond op de opiniepagina van de Volkskrant een artikel van Tim van Opijnen waarin werd gesteld dat de FDA eind 2011 het medicijn goedkeurde terwijl de adviescommissie had aangedrongen op nog zeker één klinische studie. De redenen hiervoor waren dat het middel niet beter was dan de in de Verenigde Staten veelgebruikte vitamine-K-antagonist Warfarine, dat het ongeveer vijftien keer duurder was, dat de klinische studie wellicht niet goed genoeg was uitgevoerd, en dat er geen antidotum tegen het middel bestaat.
Van Opijnen vertelt ook over een uitzending van het radioprogramma Argos waarin wordt gesteld dat de antistollingsmiddelen dabigatran en rivaroxaban gevaarlijke bijwerkingen hebben en mogelijk al doden op hun geweten zouden hebben in Nederland. Verder merkt hij op dat de deal die minister Schippers heeft gesloten met de farmaceutische industrie in dit licht weleens een sigaar uit eigen doos zou kunnen zijn.
Zoals eerder vermeld kan de spiegel van rivaroxaban beïnvloed worden door bepaalde medicijnen. Er is in de tweede kamer dan ook gevraagd of er toch niet routinematig spiegelbepalingen zouden moeten worden gedaan. De huidige minister Schippers vindt dit echter niet nodig.

Het CBG nam op 18 december 2012 de waarschuwing van Lareb over inzake het optreden van longembolie tijdens rivaroxaban gebruik. Dit zou kunnen duiden op een gebrek aan werkzaamheid. 

Op 28 juni 2013 reageert het CBG op de berichten over maagbloedingen.Op 28 augustus 2013 werden er kamervragen over bloedingen beantwoord. Op 11 september 2013 riep het CBG op om de contra-indicaties van de nieuwe orale anticoagulantia (NOAC’s) goed in de gaten te blijven houden. Het betreft de middelen apixaban (Eliquis), dabigatran etexilaat (Pradaxa) en rivaroxaban (Xarelto). Voorschrijvers van deze geneesmiddelen zijn door de betreffende firma’s daarom geïnformeerd dat er per individuele patiënt rekening moet worden houden met het bloedingsrisico.

Bij de EMA zijn 320 meldingen binnengekomen waarin ernstige hepatobiliaire bijwerkingen tijdens het gebruik van rivaroxaban voorkwamen.Hieronder waren 26 gevallen van leverfalen, waarvan zeven dodelijk verliepen.

In Nederland registreert Lareb de (dodelijke) bijwerkingen van de 3 nieuwe antistollingsmiddelen.


</doc>
<doc id="2766341" url="https://nl.wikipedia.org/wiki?curid=2766341" title="24 uur: tussen leven en dood">
24 uur: tussen leven en dood

24 uur: tussen leven en dood was een Nederlands televisieprogramma uit 2012 dat werd geproduceerd door Eyeworks voor RTL. Van de acht geplande afleveringen werd er slechts één uitgezonden. De enige aflevering werd vervroegd uitgezonden op 23 februari 2012. Oorspronkelijk was de startdatum van de serie 7 maart 2012.

De serie werd opgenomen in VU medisch centrum gedurende zestien dagen in januari en februari 2012. Op de afdeling spoedeisende hulp waren 35 camera's opgehangen waarvan de helft vast en de helft op afstand bestuurbaar. Maximaal twee camera's konden tegelijkertijd opnemen. In een regiekamer bestuurden twee medewerkers van Eyeworks de camera's en beoordeelden het aangeboden materiaal. Pas als de camera's al aan het opnemen waren, zou er toestemming worden gevraagd voor het filmen van de betreffende patiënten. Medewerkers van Eyeworks zouden dit in meerdere gevallen pas na de behandeling gedaan hebben. Volgens VUmc was het niet in alle gevallen mogelijk om patiënten vooraf al toestemming te vragen. Aan 215 patiënten werd op variabele momenten in de behandeling toestemming gevraagd voor uitzending, 150 daarvan gaven die toestemming. De patiënten werden ook na behandeling geïnterviewd.

Enkele weken voor de geplande eerste uitzending ontstond commotie over de gevolgde werkwijze. Mogelijk waren regels met betrekking tot privacy en de geheimhoudingsplicht voor medisch personeel geschonden. "Nieuwsuur" interviewde een man die pas bij vertrek uit het ziekenhuis door medewerkers van Eyeworks gevraagd was of de opnames die van zijn dochter waren gemaakt, uitgezonden mochten worden. In een poging een eind te maken aan de discussie besloot RTL de eerste uitzending die gepland stond voor 7 maart 2012 reeds op 23 februari 2012 uit te zenden. Aan de patiënten werd nogmaals om toestemming gevraagd. In de uitzending van "Nieuwsuur" van diezelfde avond verdedigden VUmc en Eyeworks het programma, maar de volgende dag verzocht VUmc RTL de rest van de serie niet uit te zenden. Het verzoek werd direct ingewilligd. Na alle commotie om het programma besloten drie behandelde patiënten met hun advocaat Peter Plasman aangifte te doen tegen VUmc, de behandelend artsen en Eyeworks. Volgens velen is het beroepsgeheim van artsen geschonden door het filmen van patiënten buiten hun medeweten. Het VUmc besloot na alle ophef de regels omtrent het mediabeleid te herzien. VUmc en Eyeworks accepteerden in juni 2013 een schikking van 50.000 euro.



</doc>
<doc id="2766416" url="https://nl.wikipedia.org/wiki?curid=2766416" title="Moringa oleifera">
Moringa oleifera

Moringa oleifera is een boom uit de familie "Moringaceae". De soort komt vooral voor in tropische en subtropische gebieden met een steppeklimaat.

"Moringa oleifera" staat ook wel bekend als de 'wonderboom' vanwege de hoge voedingswaarde en medicinale eigenschappen van de bladeren en vruchten van de boom, maar heeft niet echt een officiële Nederlandse naam. Zo worden de bladeren in Zuid-Afrika gebruikt om ondervoeding tegen te gaan. Door deze eigenschappen wordt "Moringa oleifera" op grote schaal gekweekt in plantages.

"Moringa oleifera" groeit het beste op droge zandgrond. De boom is goed bestand tegen droogte en groeit relatief snel.

De plant komt van oorsprong voor in de heuvels aan de zuidelijke kant van de Himalaya in Noordwest-India, maar wordt inmiddels ook gekweekt op plantages in Afrika, India, Indonesië, Maleisië, Mexico, de Filipijnen, Midden- en Zuid-Amerika en Sri Lanka.

De soort wordt doorgaans gezien als de meest bruikbare boom ter wereld, omdat bijna elk onderdeel van de boom kan worden gebruikt als voedsel of voor andere nuttige doeleinden.

De nog niet volgroeide, groene vruchten van de boom worden het meest gebruikt. In Zuid- en Zuidoost-Azië worden ze in veel gerechten verwerkt. De zaden uit de volgroeide vruchten kunnen worden gegeten als noten of erwten. Tevens kan uit de zaden 38 tot 40% plantaardige olie worden gewonnen, genaamd behen-olie.

De bloemen van de boom zijn, indien gekookt, ook eetbaar. De wortel kan worden vermalen en gebruikt als condiment.
De bladeren van de boom zijn rijk aan onder andere bètacaroteen, vitamine C, proteïne, ijzer en kalium. De bladeren kunnen worden gekookt als spinazie, of gedroogd en vermalen worden toegevoegd aan maaltijden.

Vanwege de sterke voedingswaarde van de boom, wordt "Moringa oleifera" op steeds grotere schaal ingezet voor de bestrijding van ondervoeding in ontwikkelingslanden. Onder andere Trees for Life, Church World Service, Educational Concerns for Hunger Organization, en Volunteer Partnerships for West Africa gebruiken de boom voor dit doel.

De zaden van "Moringa oleifera" kunnen worden gebruikt om water te zuiveren, daar ze in staat zijn tot 98 procent van onzuiverheden en micro-organismen uit water te halen. De bladeren en vruchten kunnen worden verwerkt in medicijnen.


</doc>
<doc id="2766600" url="https://nl.wikipedia.org/wiki?curid=2766600" title="CYP3A4">
CYP3A4

Cytochroom P450 3A4 (afgekort CYP3A4) is een lid van de cytochroom P450 enzymfamilie. Het is het belangrijkste enzym dat lichaamsvreemde stoffen in het lichaam omzet. De lever bevat het meeste van dit enzym. Heel veel toegediende geneesmiddelen worden door dit enzym omgezet. 

Het enzym is betrokken bij de synthese van lichaamseigen stoffen zoals steroïden en bij de omzetting van lichaamsvreemde stoffen, zoals gifstoffen en geneesmiddelen. Een geneesmiddel kan hierbij zowel onwerkzaam worden gemaakt of juist worden geactiveerd tot een werkzame stof.

Geneesmiddelen en andere stoffen die worden ingenomen kunnen op drie manieren te maken krijgen met bovenstaand enzym:
Verandering in activiteit kan leiden tot een groot verschil in werking van het toegediende middel. Ook voedingsstoffen zoals grapefruit en pompelmoes zijn van invloed en remmen het enzym.


</doc>
<doc id="2768117" url="https://nl.wikipedia.org/wiki?curid=2768117" title="Ben Sajet">
Ben Sajet

Benedictus Herschel (Ben) Sajet (Amsterdam, 17 maart 1887 - aldaar, 24 september 1986) was een joods arts, bestuurder en politicus.

Na de middelbare school studeerde Ben Sajet geneeskunde aan de Universiteit van Amsterdam. Hij studeerde in 1912 af en vestigde zich als huisarts in de Transvaalbuurt in Amsterdam. Hij bleef tot 1940 huisarts, zij het dat die loopbaan werd onderbroken doordat hij van 1918 tot 1920 directeur-geneesheer was van het op te richten Sanatorium Zonnestraal in Hilversum en van 1920 tot 1922 schoolarts. In 1923 werd hij voor de SDAP in de Amsterdamse gemeenteraad gekozen en hij bleef - onderbroken door de periode van de Tweede Wereldoorlog - gemeenteraadslid tot 1962. Van 1928 tot 1958 was hij tevens Provinciaal Statenlid van Noord-Holland voor de SDAP en later PvdA.

In 1940 wilde hij onderduiken bij zijn schoonzuster in Arnhem. Onderweg kwam hij de echtgenote van een gearresteerde VARA-medewerker tegen die hem een ander schuiladres opgaf in Velp. Wethouder Bakker nam hem in huis samen met Willem den Bakker.

Als voorzorg had Sajet in Diemen al voor 1000 gulden een bootje gekocht met buitenboordmotor. Er konden vijf mensen in. Hij wilde zijn twee oudste zonen meenemen, Herman(1914) en Jaap (1916), en Kees de Graaf en zijn vriend Louis Gerards. In Velp werden de plannen voor de ontsnapping uitgewerkt. Majoor Willem den Boer wilde ook graag mee om allerlei militaire informatie naar Londen te brengen, en eigenlijk was er wel voldoende ruimte voor hem.

Met een vrachtauto werd de boot naar Petten gebracht en in de Hondsbosschevaart gelegd. Met hulp van dijkbaas Jan Cornelis Bellis werd hij naar zee gebracht, vanwaar ze naar de Leihoek roeiden.

De nacht van 17 op 18 juni zaten Ben, zijn twee zonen, de twee vrienden, Willem den Boer en de helpers Bellis en Herman Corbière, gespannen bij de Hondsbossche Zeewering te wachten op het goede moment. Vijf minuten nadat de Duitse patrouille langs was gekomen werd de boot te water gelaten. Nadat iedereen aan boord was, sprong ook Corbière erin, hij durfde niet meer terug.

Ze hadden grote moeite door de branding te komen, en maakten uiteindelijk toch maar gebruik van de motor. Het was een rustige zee. Kees de Graaf was verantwoordelijk voor het aan de praat te houden van de motor, maar op een gegeven moment moest er geroeid worden. Na 36 uren zagen ze een aantal schepen, het bleken Engelsen te zijn die hun boot en de bemanning aan boord namen. Ze kwamen in Lowestoft aan wal. De volgende dag werden ze met de trein naar Londen gebracht om verhoord te worden. Ben werd door Oreste Pinto verhoord, die zichzelf als Jackson voorstelde, en beweerde dat ze elkaar eerder ontmoet hadden. Na een paar weken werden ze vrijgelaten. Ben werd scheepsarts, hij ging naar de Verenigde Staten en kwam via Jamaica in 1943 weer terug in Engeland, waar hij in Nederlandse regeringscommissies zat. Herman en Jaap kwamen bij de Engelse Navy.

Achteraf bleek op 17 juni, de dag voor hun vertrek, Ben's andere zoon Daan Sajet met zijn Tiger Moth verongelukt te zijn. Zijn zoon Jaap kwam om bij een ongeval in het Engelse leger in 1942.
Zijn zoon Herman Sajet, ook huisarts, kwam bij een verkeersongeval om het leven in Spanje in 1953.

Ter gelegenheid van zijn 80ste verjaardag boden vrienden hem in 1967 een erebundel aan: "Het boek Sajet. Opstellen over aspecten der sociale geneeskunde, door vrienden aangeboden aan Dr. B.H. Sajet ter gelegenheid van zijn tachtigste verjaardag", waarvoor Willem Drees het voorwoord schreef.

Ook bij zijn 90ste verjaardag in 1977 verscheen er een boek: "Een leven lang Ben Sajet, verteld aan Hans Fels" (ISBN 90 6074 490 X).

Ben Sajet trouwde in 1912 met Haia Raismann, met wie hij drie zonen kreeg, Herman (1914), Jaap (1916) en Daan (1920). Chaia overleed in juni 1935. In juli 1936 hertrouwde hij met Dorothea Venema, zij was ook arts. In 1937 werd hun dochter Louise Catrien geboren en in 1941 nog een dochter Benedicta Daniëlle.

Ben Sajet verloor tijdens zijn leven niet alleen zijn zonen Daan, Jaap en Herman, maar ook zijn oudste dochter die in 1965 na een langdurig ziekbed overleed.



</doc>
<doc id="2768458" url="https://nl.wikipedia.org/wiki?curid=2768458" title="International Behavioural and Neural Genetics Society">
International Behavioural and Neural Genetics Society

De International Behavioural and Neural Genetics Society (IBANGS) is een internationale organisatie voor neuro- en gedragsgenetica, opgericht in 1996. Het doel van IBANGS is het bevorderen van onderzoek op deze gebieden van de erfelijkheidsleer.

Het doel van IBANGS is het bevorderen van onderzoek op het gebied van de neurogedragsgenetica door:

IBANGS eert jaarlijks toponderzoekers op het gebied van de neurogedragsgenetica met:


Een "Distinguished Service Award" voor buitengewone bijdragen tot het vakgebied wordt op een meer onregelmatige basis toegekend.

IBANGS werd in 1996 opgericht als de "European Behavioural and Neural Genetics Society", met Hans-Peter Lipp als eerste president. De naam en het werkgebied van EBANGS werden veranderd in "internationaal" op de eerste bijeenkomst van de vereniging in Orleans, Frankrijk in 1997. IBANGS is een van de oprichters van de Federation of European Neuroscience Societies. De volgende personen zijn president van de vereniging geweest: Mary-Anne Enoch (2011-2012), Richard Brown (2010-2011), Jacqueline Crawley (2009-2010), Christopher Janus (2008-2009), Dan Goldowitz (2007-2008), Tamara J. Phillips (2006-2007), Hee-Sup Shin (2005-2006), Robert W. Williams (2004-2005), Mara Dierssen (2003-2004), John Crabbe (2002-2003), Fred van Leuven (2001-2002), Douglas Wahlsten (2000-2001), Wim E. Crusio (1999-2000), en Hans-Peter Lipp (1996-1999). De huidige president is Josh Dubnau (2012-2013).



</doc>
<doc id="2769737" url="https://nl.wikipedia.org/wiki?curid=2769737" title="Burowwater">
Burowwater

Burowwater ("liquor burowi") is een desinfecterende oplossing van aluin en lood(II)acetaat die in de vorige eeuw werd gebruikt om zwellingen door bijvoorbeeld insectenbeten snel te laten verdwijnen. Ook behandeling van bloeduitstortingen is effectief met burowwater.

Omdat het lood bevat, is het inmiddels om gezondheidsredenen verboden. In verschillende landen weer loodvrij geïntroduceerd (Solutio aluminii acetici malici).

Burowwater is genoemd naar de Duitse oogarts Karl Heinrich Burow (1809-1874).


</doc>
<doc id="2769860" url="https://nl.wikipedia.org/wiki?curid=2769860" title="Karl Heinrich Burow">
Karl Heinrich Burow

Karl Heinrich Burow (Elbing, 10 november 1809 - Koningsbergen, 15 april 1874) was een Duits oogarts die onder meer bekend is van het door hem uitgevonden genoemde burowwater.


</doc>
<doc id="2769930" url="https://nl.wikipedia.org/wiki?curid=2769930" title="Mary Tinetti">
Mary Tinetti

Mary Elizabeth Tinetti is een Amerikaans doctor in de geneeskunde en titularis Gladys Phillips Crofoot Professor of Medicine and Epidemiology and Public Health aan Yale University, naast directeur van het "Yale Program on Aging" onderzoeksinstituut naar ouderdomsverschijnselen.

Ze studeerde af aan de Universiteit van Michigan, als B.A. in 1973 en als Doctor of Medicine (M.D.) in 1978. Als onderzoeker was ze eerst verbonden aan de Universiteit van Minnesota. Ze specialiseerde zich in geriatrie aan de University of Rochester . Ze verrichtte baanbrekend onderzoek naar de gevolgen van valincidenten bij ouderen en deed onderzoek naar effectieve en kostefficiënte methoden om de risico's en gevolgen te beperken.

In 2009 werd ze opgenomen in het MacArthur Fellowship, en ontving ze de John M. Eisenberg Award van de Society for General Internal Medicine, de Herbert de Vries Award van de Council on Aging and Adult Development, American Association for Physical Activity & Recreation.<br>
In 2011 kreeg ze de Edward Henderson Award van de American Geriatrics Society. <br>
In 2012 ontving ze een eredoctoraat van de KU Leuven.



</doc>
<doc id="2771171" url="https://nl.wikipedia.org/wiki?curid=2771171" title="Syndroom van Shwachman">
Syndroom van Shwachman

Het syndroom van Shwachman is een weinig voorkomende erfelijke aandoening. Het is een ernstige ziekte met klachten op het gebied van de voedselvertering, bloedcellen en afweer, het skelet en geestelijke ontwikkeling.

Op een bevolking van 16 miljoen mensen in Nederland lijden, voor zover op dit moment bekend, ongeveer 20-50 mensen aan het syndroom van Shwachman. Voor het optimaliseren van de zorg voor deze relatief kleine groep patiënten heeft een groep specialisten op één locatie ervaring en kennis over dit zeldzame ziektebeeld gebundeld tot een expertisecentrum waar de verschillende zorgverleners in den lande zich toe kunnen richten. Er wordt hard gewerkt om te komen tot adviezen over behandel- en onderzoeksprotocollen, afgestemd op de internationale afspraken.


</doc>
<doc id="2771244" url="https://nl.wikipedia.org/wiki?curid=2771244" title="Peniscarcinoom">
Peniscarcinoom

Peniscarcinoom, peniskanker of penistumor is kanker aan de penis. In de meeste gevallen gaat het om een plaveiselcelcarcinoom van de eikel. De overlevingsverwachting voor mannen met deze vorm van kanker is 50 tot 60% voor 5 jaar. De kans dat de kanker terugkeert is groot waardoor een regelmatige controle over een langere periode noodzakelijk is. Onbesneden mannen in de leeftijd van 50 tot 80 jaar lopen een verhoogd risico op deze vorm van kanker.


</doc>
<doc id="2771297" url="https://nl.wikipedia.org/wiki?curid=2771297" title="Aalstreep">
Aalstreep

Een aalstreep is een donker gekleurde streep in de vacht over de volledige lengte van de rug van een dier, in het bijzonder een hoefdier. De aalstreep is een kenmerkende aftekening in de primitieve vachtkleur bij paarden die 'wildkleur' genoemd wordt. Bij primitieve ezels vormt deze streep een kruis op de schoft met strepen die aan weerszijden afdalen in de richting van de voorpoten. 

De oorsprong van deze donkere streep, die ook bij geiten en andere niet-paardachtigen in het oorspronkelijke vachtkleed voorkomt, ligt in een typisch migratiepatroon van pigmentcellen (melanocyten) tijdens de ontwikkeling van het embryo. 

Voor de wildkleur is verder kenmerkend dat bij de meeste dieren zogenaamde 'zebrastrepen' voorkomen aan de benen. Ook een vaalbruine vacht met tweekleurige manen zijn kenmerkend voor de wildkleur. Door fokselectie op vachtkleur zijn de meeste modernere paardenrassen deze aftekening kwijtgeraakt. Rassen die deze primitieve aftekening nog wel vertonen zijn bijvoorbeeld het fjordenpaard, de konik, de sorraia, de dülmener en het przewalskipaard.

Onderzoekers van onder andere de Zweedse Uppsala Universiteit concludeerden eind 2015 dat verkleuringen van het haar op de aalstreep bij paarden veroorzaakt zijn door mutatie van het gen TBX3.


</doc>
<doc id="2772146" url="https://nl.wikipedia.org/wiki?curid=2772146" title="Mankheid">
Mankheid

Mankheid bij paarden (ook: kreupelheid), paardachtigen en honden betekent een beperking in hun sportieve prestaties en gebruiksduur. Veelal is de mankheid moeilijk te lokaliseren, en is de oorzaak moeilijk te achterhalen.

Oorzaken kunnen zijn: erfelijke belasting (bijvoorbeeld congenitale heupdysplasie, afgebroken kraakbeenstukje), te grote fysieke belasting of intensieve training op te jonge leeftijd, ontstekingen van verschillende oorsprong, hoefbevangenheid, rotstraal, draadnagel in de hoef.

De gespecialiseerde dierenarts kan op het oog zien waar het probleem zich ongeveer bevindt. Hiervoor laat hij het dier af en aan lopen door een helper, naar rechts en naar links draaien, op harde en zacht ondergronden. Aanvullend kan een echografie of een röntgenfoto van de verdachte plaats gemaakt worden.




</doc>
<doc id="2773146" url="https://nl.wikipedia.org/wiki?curid=2773146" title="Sint Annahof of Joostenpoort">
Sint Annahof of Joostenpoort

Het Sint Annahof of Joostenpoort is een hofje aan de Zegersteeg in de binnenstad van de Nederlandse stad Leiden. Het hofje heeft ook een (fraaiere) poort aan het eind van de Doelengracht, die daar aangeduid wordt als de 5e Binnenvestgracht.

Het hofje werd gesticht in 1503 door Joost Hendricksz. van der Strijpen van Duivelandt ten behoeve van dertien weduwen of maagden, ouder dan 40 en van onbesproken gedrag. Als stichters worden ook wel genoemd Geertruit Joost Hendriksweduwe en haar kinderen Hendrik en Wiggers Joostzonen, die de stichting van het hofje formeel vastlegden, maar zij deden dat vanwege de mondelinge wilsbeschikking van hun man en vader.


</doc>
<doc id="2773605" url="https://nl.wikipedia.org/wiki?curid=2773605" title="Bupropion">
Bupropion

Bupropion is een antidepressivum dat werkt als selectieve remmer van de neuronale heropname van catecholamines (noradrenaline en dopamine) met een minimaal effect op de heropname van serotonine. Bupropion wordt ook ingezet ter ondersteuning bij het stoppen met roken. Het middel wordt op de markt gebracht als "Zyban" en "Wellbutrin". De chemische structuur is verwant met die van amfetamine en aldus werkt bupropion ook enigszins als een psychostimulans. Het precieze werkingsmechnisme als antidepressivum en als hulpmiddel om te stoppen met roken is onbekend. Het antidepressie-effect treedt op na twee weken. Als bupropion wordt gebruikt voor het stoppen met roken is het van belang om de inname van bupropion twee weken voor de rookstop te starten.

Bupropion blijkt even effectief te zijn in het behandelen van milde tot matige depressies als andere antidepressiva. In tegenstelling tot vele andere antidepressiva heeft bupropion geen nadelige invloed op de seksuele functionaliteit.
Klinisch wordt het geneesmiddel vaak ingezet in combinatie met een ander middel bij patiënten die initieel niet reageerden op een selectieve serotonine-heropnameremmer (SSRI).

Bupropion vermindert het verlangen naar nicotine en mildert de zogeheten afkickverschijnselen. Op korte termijn vermindert het ook de gewichtstoename die vaak optreedt na het stoppen met roken.
De behandelduur is meestal 7 tot 10 weken en men dient te stoppen met roken rond de tiende dag. Volgens studies is bupropion na 1 jaar 50% effectiever dan een placebo.

Bij de behandeling van ADHD kan in eerder zeldzame gevallen geopteerd worden voor het gebruik van bupropion, voornamelijk wanneer de behandeling met meerdere andere geneesmiddelen onsuccesvol gebleken is. In ieder geval is voorzichtigheid aan te raden wegens het ontbreken van voldoende onafhankelijke klinische studies naar de werkzaamheid en veiligheid bij kinderen.
Bij de behandeling van ADD wordt het middel in toenemende mate voorgeschreven in combinatie met methylfenidaat.

Mogelijk kan bupropion ook ter behandeling van obesitas gebruikt worden wanneer de voordelen opwegen tegen de mogelijke nadelen. Ter behandeling van seksuele problemen komt bupropion vooral in aanmerking als deze problemen veroorzaakt worden door het gebruik van SSRI's.

Wegens het convulsie-drempelverlagend effect van bupropion is het gebruik ten sterkste af te raden bij patiënten die eerder een convulsie ondergingen of epilepsie hebben. Het gebruik bij alcohol- of benzodiazepineverslaving is ook gecontra-indiceerd wegens het verhoogde risico op convulsies bij abrupte ontwenningsverschijnselen van alcohol of benzodiazepines.
Ook ernstige levercirrose, een eetstoornis in de voorgeschiedenis of een tumor in het centrale zenuwstelsel sluiten het gebruik van bupropion uit.
Bij gelijktijdig gebruik van MAO-inhibitoren is bupropion eveneens af te raden.

De aanbevolen dosis mag niet overschreden worden wegens het dosisafhankelijk convulsierisico dat bupropion met zich meebrengt. Het risico op convulsies bedraagt ongeveer 0.1% bij een dagelijkse dosis van 150 mg tot 300 mg (aangewezen dosis), 0.4% bij een dagelijkse dosis van 300 mg tot 450 mg en 2% bij 600 mg/dag. Geneesmiddelen die de convulsie-drempel kunnen verlagen moeten ook vermeden worden. Voorbeelden zijn onder meer antipsychotica, antidepressiva, antimalariamiddelen, chinolonen, sederende antihistaminica, orale steroïden en tramadol. Diabetes, alcoholmisbruik, craniale traumata en het gebruik van eetlustremmers of stimulantia sluiten het gebruik van bupropion eveneens uit wegens het verhoogde convulsierisico. Bij het optreden van convulsie of van epileptische symptomen dient de behandeling onmiddellijk stopgezet te worden.

Hoewel bij niet depressieve personen met hypertensie in studies geen significante bloeddrukverhoging werd vastgesteld, blijken er in de klinische praktijk gevallen van (soms zeer ernstige) hypertensie op te duiken. Dit werd waargenomen bij patiënten met en zonder voorafgaande hoge bloeddruk. Bij rookstop kan het gebruik van nicotine samen met bupropion een verhoogd risico op hoge bloeddruk geven.

De meest voorkomende bijwerkingen, gerangschikt volgens frequentie van zeer vaak (1/10) tot zeer zelden (1/10000): slapeloosheid, hoofdpijn, droge mond, misselijkheid, braken, koorts, borstpijn, zweten, huiduitslag, constipatie, bloeddrukstijging, blozen, gezichtsstoornissen, tremor, duizeligheid, gewichtsverlies, overgevoeligheidsreaties als netelroos, depressie, tachycardie, convulsies, glykemische stoornissen, anafylaxie, agressie, hallucinaties, dystonie, ataxie, hepatitis, urineretentie, zelfmoord.

Bupropion is een CYP2D6-remmer en heeft daarmee gevolg voor de eliminatie van middelen die juist voor hun metabolisatie afhankelijk zijn van het CYP2D6-enzymsysteem. Te denken valt aan antipsychotica als risperidon, antidepressiva zoals desipramine, imipramine en paroxetine, β-blokkers zoals metoprolol en sommige antiaritmica (propafenon, flecaïnide).

Bij middelen als clopidogrel, cyclofosfamide en ifosfamide, die van hetzelfde CYP2B6-enzymsysteem gebruikmaken als dat waardoor bupropion gemetaboliseerd wordt tot hydroxybupropion, is voorzichtigheid geboden. MAO-remmers kunnen de giftigheid van bupropion verhogen.


</doc>
<doc id="2774443" url="https://nl.wikipedia.org/wiki?curid=2774443" title="Subcutaan emfyseem">
Subcutaan emfyseem

Subcutaan emfyseem of emphysema subcutaneum treedt op als er lucht in het onderhuidse (vet)weefsel aanwezig is. Subcutaan betekent onderhuids, emfyseem opgesloten lucht. Subcutaan emfyseem ontstaat doordat lucht weglekt uit de luchtwegen of een orgaan in de onderhuidse weefsels. Hierdoor treedt pijnloze zwelling op van de huid, die bij aanraking knisperend aanvoelt. Soms wordt dit omschreven als het aanraken van een zakje met gepofte rijst. Met een stethoscoop is dit vaak knetterend te horen.

Subcutaan emfyseem ontstaat vaak als gevolg van letsels van de hals, borstkas of buikholte. Zo wordt het gezien na een fractuur van het strottenhoofd, bij ribfracturen, bij een pneumomediastinum of een pneumothorax, na het inbrengen van een thoraxdrain, na een hart- of longoperatie en soms bij perforaties in de maag of darm.

Wanneer men duwt op de plaats van het subcutaan emfyseem voelt het aan alsof men met schoenen op sneeuw loopt (crepitatie). 


</doc>
<doc id="2775173" url="https://nl.wikipedia.org/wiki?curid=2775173" title="Louise Laridon">
Louise Laridon

Marie-Louise Caroline van Houtte of Louise Laridon (Waregem, 27 april 1850 – Lindley, 10 mei 1900) was een Belgische verpleegster en de eerste gedode medewerker van het Belgische Rode Kruis.

Tijdens de Tweede Boerenoorlog tussen de Britten en de Oranje Vrijstaat was ze actief als verpleegster bij de Belgisch-Duitse ambulancierdienst. Ze is in Lidley begraven en wordt herdacht met een monument-grafsteen.



</doc>
<doc id="2775402" url="https://nl.wikipedia.org/wiki?curid=2775402" title="Talipes valgus">
Talipes valgus

Talipes valgus is de benaming van de stand van de enkel wanneer deze met de hiel naar buiten gedraaid is. Je loopt als het ware op de binnenkant van je voet.
Het tegenovergestelde van talipes valgus is talipes varus wanneer de hiel naar binnen gedraaid is.



</doc>
<doc id="2775442" url="https://nl.wikipedia.org/wiki?curid=2775442" title="Andrea Cesalpino">
Andrea Cesalpino

Andrea Cesalpino, gelatiniseerd als Andreas Caesalpinus, (Arezzo, 6 juni 1519 – Rome, 23 februari 1603) was een Italiaanse arts, filosoof en botanicus. Hij was een van de eerste botanici die een herbarium aanlegden.

Cesalpino is vooral van blijvend belang door zijn bijdragen aan de botanie. In zijn botanische werken classificeerde hij planten op grond van hun vruchten en zaden, en niet zoals in die tijd te doen gebruikelijk op alfabetische volgorde of volgens hun medische eigenschappen. Zijn "De plantis Libri XVI", dat in 1583 verscheen, kan beschouwd worden als het eerste leerboek in de botanie en geldt als een mijlpaal in de botanische wetenschap.

Cesalpino's belangrijkste bijdragen aan de medische wetenschap betreffen zijn studie aan de anatomie en de fysiologie van de bloedsomloop. Hij slaagde er echter niet in een goede verklaring te geven voor de circulatie, en zijn theorie dat die op gang werd gehouden door het herhaaldelijk verdampen en weer condenseren van bloed was na 1628 achterhaald, toen William Harvey zijn beschrijving van het hart als pomp had gepubliceerd.

Cesalpino werd geboren in Arezzo in Toscane. Zijn vader, Giovanni Battista (overleden 1572) was volgens verschillende biografen arts. Zijn moeders naam was Giovanna de Bianchi. De naam Cesalpino zou erop duiden dat de familie van oorsprong uit Gallia Cisalpina afkomstig was. Zijn grootvader Andrea had zich vermoedelijk vanuit een dorp in Lombardije in Arezzo gevestigd. Andrea Cesalpino had twee jongere broers: Andrea Domenico (overleden 1583) en Antonio (gedoopt in 1531).

Cesalpino bracht zijn jeugd door in zijn geboorteplaats. Hij ging waarschijnlijk vanaf 1544 geneeskunde en filosofie studeren aan de Universiteit van Pisa. Zijn leermeester in de anatomie was Realdo Colombo (1516-1559), maar vooral de anatomische lessen van Vesalius moeten diepe indruk op hem hebben gemaakt. In de medicijnen werd hij onderwezen door Guido Guidi (ca 1500-1559) en in de botanie door de beroemde Luca Ghini (1490-1556). Simone Porzio (1496-1554) onderwees hem in de filosofie van Aristoteles. Hij haalde zijn doctorsgraad op 20 maart 1551.

In die tijd ontstonden de eerste botanische tuinen in Europa, en de eerste daarvan werd in 1543-44 in Pisa gesticht, op initiatief van Luca Ghini, die er ook de eerste directeur van was. In 1554 vertrok Ghini naar Bologna om daar hoogleraar materia medica te worden, en Cesalpino volgde hem in Pisa op als hoogleraar materia medica en als directeur van de Orto botanico, een functie die hij tot 1558 zou bekleden, en opnieuw van 1563 tot 1583. In Pisa was hij vervolgens 36 jaar onafgebroken hoogleraar, eerst 16 jaar in de botanie en daarna 20 jaar in de medicijnen. De overstap van de botanische naar de medische leerstoel kan met een betere beloning te maken hebben gehad, maar ook met het feit dat de botanici, en in z'n algemeenheid de natuurwetenschappelijke onderzoekers, een mindere reputatie genoten dan de filosofen. Ook bij de groothertog had hij meer aanzien als medicus dan als botanicus. Francesco I de' Medici gunde hem in 1583 slechts met tegenzin het geld voor de vervaardiging van de koperplaten voor zijn botanische werk "De Plantis". De faam van zijn botanische tuin leverde hem intussen wél bekendheid op, ook in het buitenland. Hij correspondeerde met onder anderen Belon, De l'Obel en Aldrovandi. Galileo Galilei was waarschijnlijk tussen 1582 en 1584 een van zijn studenten. Gedurende zijn professoraat maakte hij botanische excursies naar diverse delen van Italië.

In 1563 stuurde hij vanuit Pisa een brief aan bisschop Alfonso Tornabuoni, waarin hij nieuwe principes voor de botanische classificatie uiteenzette, waaraan hij later, in "De Plantis", verdere uitwerking gaf. De brief ging vergezeld van een herbarium met zevenhonderdachtenzestig planten, met hun namen en classificatie. In 1570 trok hij met zijn student Michele Mercati door Toscane op zoek naar medicinale planten, in opdracht van Paus Pius V, die er een "hortus medicus" mee wilde beginnen in Rome.

Enkele jaren na 1570 trouwde Cesalpino met Gherarda di Bernardino Baroncini, en in 1575 werd hun enige zoon, Giovan Battista, geboren.

In 1589 en 1590 ontstonden conflicten tussen enkele docenten in Pisa, met name tussen Cesalpino en Francesco de Vieri, lector in de filosofie. Deze begon, ook ten overstaan van groothertog Ferdinando I de' Medici, Cesalpino te belasteren op beschuldiging van ketterij en het verspreiden van de ideeën van Bernardino Telesio. Als gevolg hiervan ontsloeg de groothertog Cesalpino en benoemde Girolamo Mercuriali in de leerstoel in de medicijnen. Cesalpino vertrok daarop naar Rome, met een aanbevelingsbrief voor zijn voormalige student Mercati om een betrekking voor hem te vinden in die stad.

In 1592 accepteerde hij het verzoek van Paus Clemens VIII om zijn lijfarts te worden en de daaraan gekoppelde functie van lector in de geneeskunde aan de Universiteit La Sapienza. Cesalpino bleef de rest van zijn leven in Rome. Hij raakte bevriend met Filippus Neri, die hij ook lang verzorgde. Na de dood van Neri was hij aanwezig bij de opgraving van diens lijk en legde getuigenis af van de wonderbaarlijke conservering. Neri is later heilig verklaard. Onduidelijk is of Cesalpino ook een functie bij de door Mercati rond 1566 in Rome begonnen botanische tuin kreeg. In Rome was de botanicus Pietro Castelli, die later de botanische tuin van Messina stichtte en enige tijd Paolo Boccone onder zijn hoede had, een van zijn studenten.

Andrea Cesalpino overleed in 1603 in Rome aan de gevolgen van een acute longontsteking.

Cesalpino's belangrijkste publicatie was "De plantis libri XVI" (16 boeken over planten). Het moment van verschijnen, 1583, is een mijlpaal in de botanische wetenschap van vóór Carl Linnaeus omdat het met recht beschouwd kan worden als het eerste wetenschappelijke tekstboek over botanie. Het werk is opgedragen aan Groothertog Francesco I de' Medici. Anders dan de kruidboeken uit die tijd, bevat "De Plantis" geen afbeeldingen van planten. Boek 1, in totaal ongeveer dertig pagina's, is het belangrijkste deel voor de botanie. Vanaf het begin van de 17e eeuw tot aan de huidige tijd zijn botanici het erover eens dat Cesalpino in dit boek, waarin hij zich nog door Aristoteles liet leiden, de fundamenten heeft gelegd voor de morfologie en de fysiologie van planten en dat hij hierin de eerste wetenschappelijke classificatie van de bloemplanten heeft samengesteld. In het beknopte eerste boek presenteerde hij de principes van de botanie volgens de methodes van Aristoteles en Theophrastus; in de resterende 15 boeken beschreef en classificeerde hij meer dan 1.500 planten. Het werk was in drie dingen uniek: het grote aantal originele en scherpe waarnemingen, vooral met betrekking tot bloemen, vruchten en zaden, bovendien gedaan vóór de uitvinding van de microscoop; de keuze om de organen voor reproductie te gebruiken als basis voor de botanische classificatie; en ten slotte de ingenieuze en tegelijk volstrekt filosofische behandeling van het vele materiaal dat hij door observatie had verzameld. Cesalpino gaf in 1603 nog een aanvulling uit op dit werk, onder de titel "Appendix ad libros de plantis et quaestiones peripateticas".

Cesalpino staat in de geschiedenis van de botanie ook bekend als een van de eersten die een herbarium aanlegden en zeker de eerste die dat deed volgens een wetenschappelijke classificatie. Een van de oudste nog bestaande herbaria is het herbarium dat hij tussen 1555 en 1563 samenstelde voor Bisschop Alfonso Tornabuoni van Sansepolcro. Na veel omzwervingen bevindt dit herbarium zich nu in het "Museo di storia naturale di Firenze" in Florence. Het bestaat uit 260 pagina's folio, bijeengebonden in drie roodleren banden, en telt 768 plantensoorten.

Zijn belangrijkste filosofische werk is "Peripateticarum quaestionum libri V" (1569). Cesalpino toont zich hierin een volgeling van Aristoteles, wat in die tijd niet ongebruikelijk was. Zijn werk vertoont echter sporen van de invloed van Averroes en men zou hem een Averroistische volgeling van Aristoteles kunnen noemen. Hij lijkt een neiging tot een pantheïstische visie te hebben, waardoor hij later ook wel werd gerangschikt onder de Spinozisten van vóór Spinoza. De protestantse tegenstander van de school van Aristoteles, Nicolaus Taurellus schreef verschillende stukken waarin hij Cesalpino aanviel. Taurellus' werk "Alpes caesae", (1597), is in z'n geheel gewijd aan het bestrijden van de opvattingen van Cesalpino, zoals het woordspel met de naam Caesalpinus al doet vermoeden. Bijna honderd jaar later werden Cesalpino's opvattingen opnieuw aangevallen, nu door Samuel Parker, de bisschop van Oxford, in "Disputationes de Deo et providentia divina", (1678).

Cesalpino's anatomisch en fysiologisch onderzoek naar de bloedsomloop zijn vrij bekend, enerzijds omdat niemand vóór William Harvey zo'n gedetailleerde beschrijving van de anatomie ervan had gegeven, anderzijds omdat zijn theorie dat de circulatie op gang werd gehouden door het herhaaldelijk verdampen en weer condenseren van bloed zo ver naast de waarheid zit. Cesalpino stelde dat niet de lever of de hersenen maar het hart het centrum van de bloedsomloop was. Hij beschreef daarnaast de hartkleppen en de functie ervan en gaf ook een goede beschrijving van de anatomie en de werking van de kleine bloedsomloop. Daarmee was Cesalpino al dieper in de geheimen van de circulatie gedoken dan enig tijdgenoot. In zijn "Peripateticarum quaestionum Libri V", ook genoemd onder de filosofische werken, schreef hij al over de bloedsomloop. maar een veel uitgebreider werk over geneeskunde is zijn "Quaestionum medicarum Libri II" (1593), vergezeld van "De medicamentis facultatibus Libri II" (1593).

Een werk van enige betekenis over chemie, mineralogie en geologie werd door hem uitgegeven onder de titel "De metallicis Libri III" (Rome, 1596). Sommige stukken eruit roepen nu herinnering op aan de ontdekkingen die aan het eind van de achttiende eeuw werden gedaan, zoals die van Antoine Lavoisier en René Just Haüy. In het werk komt ook naar voren dat hij een vrij goed begrip had van fossielen. Er is (nog) geen uitgebreide samenvatting verschenen van de resultaten van Cesalpino's onderzoekingen die is gebaseerd op een kritische studie van alle werken die hij het licht deed zien. Er bestaat ook geen complete heruitgave van zijn werk. Zeven van zijn boeken zijn met zekerheid bekend en de meeste daarvan zijn verschillende keren herdrukt, maar niet meer na het eind van de zeventiende eeuw.

De franciscaner monnik Charles Plumier gaf de naam "Caesalpinia" aan een plantengeslacht en Linnaeus behield die naam in zijn indeling van het plantenrijk. Het geslacht omvat tegenwoordig ongeveer 150 soorten en wordt ingedeeld bij de familie Fabaceae, onderfamilie Caesalpinioideae (ook wel als zelfstandige familie Caesalpiniaceae opgevat), die een groot aantal nuttige planten bevat.
Een handvol planten heeft een epitheton gekregen waarin Cesalpino is vernoemd. Daaronder:

In Linnaeus' werk zijn veel referenties naar zijn grote voorganger in de botanie te vinden.



</doc>
<doc id="2775654" url="https://nl.wikipedia.org/wiki?curid=2775654" title="Tibetaanse zelfverbrandingen">
Tibetaanse zelfverbrandingen

Sinds 2009 vinden er geregeld zelfverbrandingen door Tibetanen plaats, hoofdzakelijk in Tibet zelf maar ook daarbuiten. Sinds maart 2011 steken Tibetanen – zowel boeddhistische monniken en nonnen alsook niet-geestelijken – zichzelf stelselmatig in brand, veelal met dodelijke afloop. Begin 2013 waren 100 van hen overleden. Sindsdien zijn er nog enkele tientallen gevallen gemeld. 

Het merendeel van de zelfverbranders is tussen de 16 en 40 jaar oud. Het overgrote deel van de zelfverbrandingen vindt plaats in de provincies Sichuan, de Autonome Tibetaanse & Qiang prefectuur Ngawa (in de voormalige Tibetaanse provincie Amdo, waar een Kirtiklooster staat) en in de Autonome Tibetaanse Prefectuur Garzê (in de voormalige Tibetaanse provincie Kham). Andere gevallen hebben zich voorgedaan in Chamdo (in de Tibetaanse Autonome Regio), in de autonome Tibetaanse prefectuur Golog (in Qinghai) en voor de Chinese ambassade in New Delhi.

Volgens de Tibetaanse regering in ballingschap vragen de zelfverbranders door middel van hun acties om de hernieuwde autonomie van Tibet en de terugkeer van de veertiende dalai lama, Tenzin Gyatso.

Omdat de Chinese autoriteiten geen buitenlandse media ter plekke toelaten en de Chinese regering wat dit betreft een volledige mediablack-out heeft opgelegd, is er vooralsnog weinig tot geen informatie voorhanden over de precieze toedracht van al deze zelfverbrandingen en de manifestaties eromheen.

Bruno Philip – journalist voor "Le Monde" – meldt dat op 16 maart 2008 in Xiahe de eerste grote demonstraties plaatsvonden in het district Ngaba (ook bekend als Ngawa of Xian d' Aba). Deze demonstraties waren op touw gezet door monniken van het Kirtiklooster en met name gericht tegen de plaatselijke regering. Uiteindelijk raakten er enkele duizenden personen bij betrokken. Volgens de verschillende getuigenverklaringen en bronnen zijn er die dag tussen de 8 en de 20/30 demonstranten gedood en enkele honderden geestelijken gearresteerd. Het Tibetaans centrum voor mensenrechten en democratie (TCHRD) stelde dat er naar willekeur op Tibetaanse vredesdemonstranten was geschoten.

Volgens journalist Warren W. Smith zwaaiden de demonstrerende monniken op 16 maart 2008 met Tibetaanse vlaggen en riepen zij daarbij om vrijheid, onafhankelijkheid en de terugkeer van de dalai lama. Leken voegden zich bij hen, waarna de demonstrerenden gezamenlijk vierentwintig winkels en eenentachtig voertuigen in brand staken. Volgens getuigenverklaringen van de plaatselijke Tibetaanse bevolking werden er die dag in Ngaba 18 Tibetanen gedood door Chinese veiligheidstroepen. Ze stuurden foto's naar de internationale pers, desondanks werden deze geruchten door China ontkend.

In september 2008 meldde de NGO Free Tibet Campaign dat er 50 monniken van ditzelfde Kirtiklooster door de Chinese gewapende politie waren mishandeld.

Voor zover bekend deed het eerste geval van zelfverbranding zich voor op 27 februari 2009. De uit het Kirti-klooster afkomstige monnik Tapey overgoot zichzelf met benzine en stak zichzelf in brand. De rechtstreekse aanleiding vormde het feit dat de gebruikelijke jaarlijkse festiviteiten rondom Mönlam door de officiële instanties waren verboden. Volgens International Campaign for Tibet en Students for a Free Tibet zou de Gewapende Volkspolitie enkele malen op Tapey hebben geschoten toen deze al in brand stond, maar Persbureau Xinhua verklaarde dat dit een hoax was, afkomstig van een andere Tibetaanse monnik. Op een op Internet gepubliceerde foto is te zien hoe Tapey wordt omringd door gewapende politiemensen. Volgens TCHRD zou Tapey zijn gevraagd om zijn benen te laten amputeren, zodat niet meer bewezen kon worden dat er op hem was geschoten.

In 2011 hebben in totaal 12 Tibetanen zichzelf in brand gestoken.

Nadat de jonge monnik Rigzen Phuntsok zichzelf op 16 maart 2011 met benzine – die hij avond de ervoor had gekocht – had overgoten en in brand had gestoken – om te protesteren tegen de "Chinese bezetting en onderdrukking" –, omsingelden meer dan duizend politieagenten het Kirtiklooster. Zij wilden de 2500 monniken die er verbleven een "les in patriottisme" te geven. Monniken die weigerden hieraan mee te werken werden geslagen en verdwenen vervolgens naar een onbekende bestemming. Volgens Tsering Woeser dreigde het klooster te worden vernietigd. Phuntsok werd de rest van die dag door zijn collega's in het Kirtiklooster gehouden en de volgende ochtend naar het ziekenhuis overgebracht, waar hij diezelfde dag overleed. Volgens Tibetaanse bronnen zou hij – terwijl hij al in brand stond – nog door politieagenten zijn geschopt, hetgeen zijn dood zou hebben bespoedigd, maar volgens de leiding van het ziekenhuis bevatte zijn lichaam geen schotwonden of sporen van scherpe of botte voorwerpen. De Chinese regering sprak van een "zorgvuldig georganiseerde criminele daad, bedoeld om problemen uit te lokken". Naar aanleiding van het gebeuren werden verschillende monniken uit het Kirtiklooster gearresteerd.

In augustus werden 3 monniken veroordeeld tot lange gevangenisstraffen nadat ze ervan waren beschuldigd Phuntsok te hebben geholpen bij zijn zelfmoord.

In Daofu stak op 15 augustus de 29-jarige Tsewang Norbu uit het Nyitso-klooster zichzelf in brand. Volgens getuigenverklaringen zou hij vooraf benzine hebben gedronken en zich ermee hebben overgoten. Hij zou nog enkele leuzen hebben geroepen zoals "Laat de dalai lama terugkeren naar Tibet" en na zijn daad ter plekke zijn overleden. Volgens Persbureau Xinhua was de "reden onduidelijk".

Op 26 september staken twee 18-jarige monniken van het Kirti-klooster, Lobsang Kelsang en Lobsang Kunchok, zichzelf in brand terwijl ze "lang leve de dalai lama" riepen en godsdienstvrijheid eisten. Hun levens konden worden gered.

Op 3 oktober stak de 17-jarige Kelsang Wangchuk van het Kirti-klooster zichzelf in brand. Volgens getuigen had hij een foto van de dalai lama bij zich, iets wat in China is verboden.

Op 7 oktober staken nog twee monniken van het Kirti-klooster zichzelf in brand, Choephel et Khayang. Zij overleden allebei.

Op 15 oktober stak de 19-jarige Norbu Dathul van het Kirti-klooster zichzelf in brand. Hij overleed op 5 januari 2012 in een Chinees militair hospitaal.

Op 17 oktober stak in Ngaba de 20-jarige Tenzin Wangmo, een non uit het klooster Dechen Choekor Ling, zichzelf in brand en overleed. Zij was de eerste vrouw die meedeed aan de reeks zelfverbrandingen sinds maart 2011. Net als degenen die haar voorgingen zou zij hebben geroepen om godsdienstvrijheid voor de Tibetanen en de terugkeer van de dalai lama. Volgens de Franse journalist Arnaud de La Grange waren een dag eerder in hetzelfde dorp twee Tibetanen tijdens een demonstratie neergeschoten door de Chinese politie.

Op 25 oktober stak de 38-jarige Dawa Tsering van het Garzê-klooster zichzelf in brand. In vlammen staand zou hij hebben geroepen om de terugkeer van de dalai lama en de hereniging van het Tibetaanse volk. Nadat Chinees veiligheidspersoneel dat in het klooster aanwezig was de vlammen had gedoofd, zou Tsering volgens sommige bronnen iedere medische behandeling hebben geweigerd. Volgens andere bronnen werd Tsering in eerste instantie naar een ziekenhuis overgebracht, waarna andere monniken hem weer terugbrachten naar het klooster voordat hij gearresteerd zou worden.

Op 3 november stak de 35-jarige non Palden Choetso (ook wel bekend onder de namen Choesang en Qiu Xiang) van het Gaden Choeling klooster zichzelf in brand. Ze overleefde het niet.

Een ander geval deed zich begin november voor in New Delhi, waar een verbannen Tibetaan – de 25-jarige Sherab Tsedor – zichzelf voor het gebouw van de Chinese ambassade onder het roepen van leuzen in brand probeerde te steken. Hij liep alleen lichte brandwonden aan zijn benen op, waarna hij werd overmeesterd en door de politie afgevoerd. Dit incident werd wel gezien als een rechtstreekse voortzetting van de serie zelfverbrandingen uit protest tegen de Chinese onderdrukking.

Op 1 december stak de 46-jarige Tenzin Phuntsok, een voormalige monnik van het klooster Karma Gön, zichzelf in brand. Hij overleed enkele dagen later in het ziekenhuis van Chamdo.

In januari 2012 staken binnen twee weken tijd vier Tibetanen – onder wie twee monniken – zichzelf in brand. Op 6 januari staken Tsultrim en Tenyi – twee mannen van ca. 20 jaar – zichzelf in brand in de nabijheid van het Kirtiklooster; beiden overleden zeer korte tijd later.

Op 8 januari stak de 42-jarige Sonam Wangyal, ook bekend als Sopa Rinpoche of Soba Jugu, zichzelf in brand in het centrum van Dalag, in de autonome prefectuur Golog. Terwijl hij in brand stond zou hij nog met pamfletten hebben gegooid en op een heuvel zijn geklommen.

Op 14 januari stak de 22-jarige Losang Jamyang – die als kind in het Anduklooster had gewoond – zichzelf in brand in het district Aba.

In februari 2012 vonden er acht zelfverbrandingen door Tibetanen plaats. Op 3 februari staken 3 Tibetanen zichzelf in brand in het dorp Phuhu, in de provincie Sechua. Één van hen overleed.

De Britse schrijfster, journaliste en activiste Kate Saunders, tevens woordvoerster van ICT, maakte op 8 februari melding van een man die eruitzag als een monnik en zichzelf voor een basisschool in Aba in brand probeerde te steken. Hij werd gearresteerd. Hiermee kwam het totaal aantal gevallen sinds maart 2011 van zelfverbranding door Tibetanen of pogingen daartoe op 20. De 19-jarige Rigzin Dorje overleed op 21 februari in een Chinees militair ziekenhuis. Zijn lichaam is naar verluidt niet aan zijn familie teruggegeven maar gecremeerd, echter zonder dat daarbij de traditionele boeddhistische rituelen zijn gevolgd.

Op 11 februari stak een 18-jarige non genaamd Tenzin Choedron - afkomstig uit hetzelfde klooster als Tenzin Wangmo - zichzelf in brand terwijl ze leuzen van protest tegen de Chinese regering riep. Ze overleed twee dagen later.

Op 13 februari stak in een van de hoofdstraten van Ngaba opnieuw een monnik van het Kirtiklooster zichzelf in brand, de 19-jarige Losang Gyatso. Speciale politie-eenheden doofden het vuur en zouden Gyatso volgens ooggetuigen hebben geslagen alvorens hem af te voeren.

Op 17 februari stak de 38-jarige Dhamchoe Sangpo, een monnik uit het klooster Bongthak Ewam Tare Shedrup Dhargey Ling uit de regio Tsongon, zichzelf in brand en overleed.

Op 19 februari stak in Suchuan de 18-jarige Nangdrol zichzelf in brand en overleed. Zijn stoffelijk overschot is volgens ICT en Free Tibet overgedragen aan het plaatselijke klooster.

Begin maart volgden binnen enkele dagen tijd 3 nieuwe gevallen, elk met dodelijke afloop. Op 3 maart stak in Gansu de Tibetaanse studente Tsering Kyi (16 of 19 jaar, volgens de verschillende bronnen) zichzelf in brand en overleed. De 32-jarige Tibetaanse weduwe Rinchen, moeder van vier kinderen, stak zichzelf op 4 maart in brand voor de hoofdingang van het belegerde Kirtiklooster. Op 6 maart overleed in Aba de 18-jarige monnik Dorjee, nadat hij zichzelf al leuzen roepend in brand had gestoken.

Op 10 maart volgde de 18-jarige Gepey, een monnik uit het Kirtiklooster, die zichzelf in Aba in brand stak. Dit geval werd bevestigd door Radio Free Asia en Free Tibet, hoewel de politie ter plekke de berichten ontkende.

Op 14 maart stak in Rebkong de 38-jarige monnik Jamyang Palden - uit het klooster van Rong Gonchen - zichzelf in brand. Hij werd overgebracht naar het ziekenhuis, waarna hij terugkeerde naar het klooster. Tsering Woeser herhaalde naar aanleiding van dit incident haar oproep aan de Tibetanen om met de zelfverbrandingen te stoppen.

Op 16 maart - precies een jaar na de zelfverbranding van Phuntsog - stak de 20-jarige Lobsang Tsultrim uit het Kirtiklooster zichzelf in brand in Ngaba. Men slaagde erin het vuur te blussen, waarna hij door de politie werd afgevoerd. De monnik overleed drie dagen later in het ziekenhuis van Barkham, waarna zijn lichaam onmiddellijk werd gecremeerd.

Op 17 maart stak de 44-jarige boer Lobsang Tsultrim zichzelf in brand in Rongwo en overleed vrijwel meteen aan zijn verwondingen. Volgens ooggetuigen liep hij in vlammen staand nog door de straten, roepend om de terugkeer van de dalai lama.

Op 26 maart stak in New Delhi de 27-jarige Janphel Yeshi - die Tibet in 2006 was ontvlucht - zichzelf in brand, om te protesteren tegen een bezoek van president Hu Jintao aan de Indische hoofdstad. Hij overleed 2 dagen later.

In april staken - opnieuw in de prefectuur Aba - 2 20-jarige Tibetanen zichzelf in brand. Beiden overleden aan hun verwondingen.

Volgens het Persbureau Xinhua en Radio Free Asia hebben op 27 mei 2012 2 Tibetanen zichzelf in brand gestoken in Lhasa, de hoofdstad van de Tibetaanse autonome regio. Een van hen overleed, de ander raakte zwaargewond. Naar aanleiding hiervan werden meer dan 600 Tibetanen - onder meer pelgrims uit Kham en Amdo - in Lhasa door de Chinese politie gearresteerd. Op 30 mei stak volgens Amnesty International een 35-jarige Tibetaanse vrouw genaamd Rikyo, moeder van drie kinderen, zichzelf in brand in Dzamthang (Aba).

Op 15 juni stak in Xian de Jainca (provincie Qinghai) een Tibetaanse nomade van 50 à 60 jaar zichzelf in brand, waarna hij zwaargewond werd afgevoerd naar een ziekenhuis. Persbureau Xinhua bevestigde zijn dood. Zijn lichaam werd door de Chinese autoriteiten aan de Tibetaanse bevolking teruggegeven, op aandringen van enkele honderden Tibetanen.

Volgens Radio Free Asia stak op 7 juli in Damshung een Tibetaan van in de 20 zichzelf in brand voor het oude gemeentecentrum. In brand staand zou hij erin zijn geslaagd nog ongeveer 100 meter te lopen, al leuzen roepend. Hij werd eerst overgebracht naar het plaatselijke ziekenhuis en vervolgens naar het ziekenhuis van Lhasa, alwaar hij overleed.

Op 17 juli stak de 18-jarige monnik Lobsang Lozin zichzelf in brand terwijl hij naar het regeringsbureau liep. Hij overleed ter plekke. Naar aanleiding van het incident werd een contingent van gewapende politie naar de stad gestuurd, maar door de Tibetaanse bevolking tegengehouden.

Op 6 augustus vond in Ngaba een nieuwe zelfverbranding plaats volgens berichten van Free Tibet. De zelfverbrander - de 21-jarige monnik Lobsang Tsultrim uit het Kirtiklooster - liep zware verwondingen op aan zijn bovenlichaam. Zijn huidige toestand is onbekend.

Op 7 augustus stak volgens berichten van Free Tibet bij het klooster van Tso (Kahnlo) de 26-jarige Dolkar Kyi zichzelf in brand, al roepend om de terugkeer van de dalai lama. Zij overleed vrijwel onmiddellijk.

Op 10 augustus stak een 24-jarige Tibetaanse nomade genaamd Chopa zichzelf in brand in de stad Maierma (Sichuan). Volgens de berichtgeving overleed Chopa kort voordat hij bij het ziekenhuis in Barkham aankwam, waarna zijn lichaam onmiddellijk werd gecremeerd.
Op 13 augustus staken in Aba de monnik Lungtok en de voormalige monnik Tashi - beiden vooraan in de twintig - zichzelf in brand. Lungtok overleed ter plekke, Tashi een dag later in het ziekenhuis. Volgens ooggetuigen was Tashi, terwijl hij al brandend en leuzen roepend door de straat liep, door Chinees veiligheidspersoneel geslagen. Na het incident volgden grootschalige protesten, waarop de gewapende politie werd ingezet. Volgens de berichten zou een van de Tibetaanse betogers door het veiligheidspersoneel zijn doodgeslagen.

Op 28 augustus staken, eveneens in Aba, de 18-jarige Lobsang Kalsang (monnik) en de 17-jarige Damchoe (oud-monnik en volgens Free Tibet de broer van een van de eerdere zelfverbranders) zichzelf in brand, nadat ze leuzen tegen de Chinese onderdrukking van Tibet hadden geroepen. Beiden overleden korte tijd later in het ziekenhuis.

Op 29 september stak in Qinghai een 27-jarige Tibetaan afkomstig uit het dorp Karma (Chamdo) zichzelf in brand. Hij overleed een dag later volgens Tibetaanse bronnen, terwijl Chinese bronnen dit tegenspraken. Deze zelfverbranding was naar verluidt een rechtstreekse reactie op het draaien van een Chinese propagandafilm.

Op 4 oktober stak in Dreru de 43-jarige Gudrup, schrijver en dichter en oud-student van de Sherab Gatsel Lobling School in Dharamsala, zichzelf in brand en overleed, waarna de Chinese autoriteiten weigerden om Gudrups lichaam aan zijn familie te overhandigen.

Op 6 oktober stak in de Autonome Tibetaanse Prefectuur Gannan (provincie Gansu) de 27-jarige Sangay Gyatso - getrouwd en vader van 2 kinderen - zichzelf in brand vlak bij een stoepa van het Dorka-klooster, al roepend om de snelle terugkeer van de dalai-lama en om meer vrijheid van godsdienst en taal.

In de middag van 13 oktober stak in het dorp Tsoe (provincie Gansu) de 52-jarige Tamdrin Dorjee zichzelf in brand en overleed diezelfde dag. Dorjee was de grootvader van Lobsang Geleg Tenpe Khenchen (de 7e Gungthang Rinpoche) en de tweede religieuze leider van het klooster Labrang.

Op 20 oktober stak nabij een klooster in het dorpje Bhora (provincie Gansu) de 27-jarige Lhamo Kyeb zichzelf in brand.

Op 22 oktober stak nabij het klooster Labrang de 61-jarige monnik Sonam van het Drepungklooster zichzelf in brand. Hij overleed dezelfde dag in het ziekenhuis.

Op 23 oktober stak in Sangchu de 57-jarige Dorjee Rinchen zichzelf in brand en overleed ter plekke. De plaatselijke Tibetaanse bevolking weigerde zijn lichaam over te dragen aan de Chinese autoriteiten.

Op 25 oktober staken in het dorp Nagro Phampa (gelegen in Driru) de 20-jarige Tsepo en de 25-jarige Tenzin - een voormalig student van TCV Suja - zichzelf in brand.

Op 26 oktober staken - opnieuw in Sangchu - de 24-jarige Lhamo Tseten en de 21-jarige Tsephag Kyab zichzelf in brand. Beiden overleden dezelfde dag. Daarmee kwam het aantal nieuwe gevallen van Tibetaanse zelfverbrandingen binnen één week op 5.

In november 2012 staken in totaal 27 Tibetanen zichzelf in brand, een recordaantal voor een enkele maand.

Op 4 november stak de 25-jarige Dorje Lungdup, artiest en vader van twee kinderen, zichzelf in brand in de stad Tongren (provincie Qinghai) en overleed.

In de middag van 15 november vond er voor het eerst ook een Tibetaanse zelfverbranding in Europa plaats. De 38-jarige Brit Longsang Tunden – geboren als David Alain – stak zichzelf in brand in het Franse Labastide-Saint-Georges gelegen klooster Nalanda.

Op 26 november stak in het klooster Labrang de 23-jarige Gonpo Tsering, vader van 3 kinderen, zichzelf in brand.

Op 12 januari stak volgens de berichten uit Tibet de 22-jarige Tsering Tashi, afkomstig uit Keyngang, zichzelf in brand in het centrum van Amchok (provincie Gansu) en overleed ter plekke.

Op 18 januari stak in het dorp Drachen de Tibetaan Tsering Phuntsok zichzelf in brand voor het Chinese politiebureau, waarna hij overleed. Hij liet een vrouw en twee kinderen na.

Op stak de 26-jarige Kunchok Kyab zichzelf in brand in de nabijheid van het Bora-klooster (Gansu). Free Tibet en Radio Free Asia bevestigden zijn dood. Hij liet een vrouw en een of twee kinderen achter.

Op de vroege ochtend van 3 februari stak in de streek Ngaba de 37-jarige Lobsang Namgyal uit het Kirtiklooster zichzelf in brand en overleed ter plekke, volgens de berichten in de nabijheid van het plaatselijke politiebureau in Zoege. Een paar maanden eerder was hij om onbekende redenen twee weken lang door de Chinese veiligheidsdienst vastgehouden, waarna de Chinese autoriteiten hem op de voet waren blijven volgen en hij niet meer in het Kirtiklooster kon terugkeren. Volgens sommige bronnen was dit het 100e geval sinds 2009 van de Tibetaanse zelfverbrandingen.

Op 13 februari stak in de stoepa van Bouddhanath (Kathmandu, Nepal) een Tibetaan zichzelf in brand in een restaurant. Volgens de Tibetaanse regering in ballingschap was dit het 100e geval van de Tibetaanse zelfverbrandingen sinds 2009.

Eveneens op 13 februari stak in Amchok de 26-jarige monnik Drugpa Khar, vader van 3 kinderen, zichzelf in brand en overleed.<

Op 17 februari stak in Labrang de 49-jarige Namlha Tsering, getrouwd en vader van 4 jongens, zichzelf in brand. Ook hij overleed.

Op 20 februari staken volgens ICT in Kyangtsa twee voormalige klasgenoten, de 17-jarige Rinchen en de 18-jarige Sonam Dargye, zichzelf in brand, waarna zij beiden overleden. Free Tibet bevestigde het bericht van hun dood.

Op 11 april 2015 werd het 138e geval van zelfverbranding gemeld. Het betrof een non in de 40 die in het klooster in het Kardze-gebied in de provincie Sichuan leefde.

Op 23 januari 2012 - de eerste dag van het Chinese nieuwe jaar - opende de Chinese politie in de buurt van het Drango-klooster (in de Autonome Tibetaanse Prefectuur Garzê) het vuur op een groep Tibetaanse demonstranten. Hierbij viel volgens Free Tibet Campaign ten minste één dode onder de Tibetanen, naast enkele tientallen gewonden. Volgens de Franse krant "Le Nouvel Observateur" was er sprake van 6 Tibetaanse doden. De Chinese woordvoerder en minister van Buitenlandse Zaken Hong Lei meldde dat in de middag van 23 januari in het district Luhuo enkele tientallen personen van een separatistische Tibetaanse groepering enkele winkels, een politiebureau, twee politieauto's en twee ambulances hadden vernield. Enkelen van hen zouden gewapend zijn geweest met messen en stenen naar de politie hebben gegooid. Bij de confrontatie zou één van de Tibetaanse demonstranten gedood zijn en vier anderen gewond, terwijl er ook vijf politiemensen waren gewond. Op dezelfde dag werd in Luhuo ook het huis van een Tibetaanse taxichauffeur vernield en geplunderd, ook werd zijn taxi vernield. Dit zou zijn gedaan door andere Tibetanen, vanwege het feit dat hij de broer was van het hoofd van het politiebureau dat eerder die dag was aangevallen.

In Xian de Sêrtar (Seda/Serta/Serthar) vonden een dag later nieuwe en ernstigere gewelddadigheden plaats tussen de Chinese politie en Tibetaanse opstandelingen. Daarbij vielen ten minste twee doden volgens Free Tibet Campaign; Radio Free Asia sprak van vijf doodgeschoten en veertig zwaargewonde Tibetanen. Students for a Free Tibet gaf foto's vrij waarop te zien is dat de Chinese politie fysiek geweld gebruikt tegen ongewapende Tibetanen. De Tibetaanse opstandelingen zouden met molotovcocktails hebben gegooid en hebben geschoten op de Chinese politiemensen, van wie er 14 gewond waren geraakt. Ook vernielden de Tibetanen huizen die versierd waren vanwege het Lentefeest; dit werd uitgelegd als een poging om speciaal de Han-Chinezen te intimideren.

Na een verklaring van de dalai lama in 2011 in Japan dat de zelfverbrandingen van dat jaar het gevolg waren van "het door China gevoerde beleid van culturele genocide", beschuldigde de Chinese woordvoerder Hong Lei op zijn beurt de dalai lama ervan de zelfmoordacties te verheerlijken en aan te moedigen en ze te gebruiken om het imago van de Chinese regering door het slijk te halen.

Op 24 januari 2012 verklaarde Hong Lei dat "de pogingen van separatistische pro-Tibetaanse groeperingen in het buitenland om de waarheid te verdraaien en de Chinese regering in diskrediet te brengen niet zullen slagen". Op 6 februari 2012 verklaarde Liu Weimin, woordvoerder van het Chinese Ministerie van Buitenlandse Zaken, dat "de Chinese regering elke poging om aan te zetten tot geweld en de nationale eenheid en de territoriale integriteit aan te tasten hoe dan ook zal onderdrukken."

Zhao Qizheng, woordvoerder van de Politieke Raadgevende Conferentie van het Chinese Volk, verklaarde begin maart 2012 tijdens een jaarlijkse bijeenkomst dat de dalai lama de zelfverbrandingen had aangemoedigd en toegejuicht. Hij benadrukte in dit verband het opmerkelijke feit dat zoveel buitenstaanders van tevoren goed op de hoogte waren van de tijdstippen en locaties van de zelfverbrandingen en dat ze zoveel camera's bij zich hadden. Hij beweerde zelfs dat sommigen de hulp voor de verbrande slachtoffers hadden tegengehouden. Verder voerde hij nog aan dat goede communicatie tussen China en India nodig zou zijn om de onrust in de Tibetaanse regio's tegen te gaan.

Li Changping, lid van de Chinese Communistische Partij voor Sichuan, benadrukte dat de zelfverbrandingen slechts in enkele kloosters plaatsvonden en de ontwikkeling naar stabiliteit binnen de Tibetaanse regio's dus niet konden belemmeren.

In februari 2012 verklaarde de Chinese premier Wen Jiabao dat China de cultuur, vrijheid en ecologie van Tibet volledig respecteerde en beschermde, dat de dalai lama zelf de Tibetanen tot oproer aanzette en dat de zelfverbrandingen regelrecht tegen het belang van Tibet en de Tibetaanse bevolking ingingen. Op 14 maart 2012 verklaarde Wen tijdens een algemene oproep tot staatshervorming diep te zijn aangedaan door de aanhoudende reeks zelfverbrandingen, maar benadrukte daarbij tevens dat Tibet een onvervreemdbaar deel van China is.

Zowel de dalai lama in ballingschap als de 17e karmapa, Orgyen Trinley Dorje, hebben de Tibetanen opgeroepen om een eind te maken aan de zelfverbrandingen en er bij de Chinese autoriteiten op aangedrongen de precieze oorzaak van al deze incidenten te achterhalen. Tijdens een persconferentie op 7 november 2011 sprak de dalai lama van een "culturele genocide" die door China was veroorzaakt. Hij verklaarde daarnaast dat de zelfmoorden als zodanig in strijd waren met de Vijf Voorschriften van het boeddhisme en dat hij zelf een groot tegenstander was van geweld. Het NOS Journaal vroeg de dalai lama in 2012 naar zijn standpunt en waarom hij de monniken niet opriep ermee te stoppen. Hij antwoordde dat hij het ook niet meer wist: "De moed om je eigen leven te offeren, deze gigantische drama's, pijnlijke ervaringen... Ik zit hier in een vrij land. Dat is heel comfortabel. Moet ik dan zeggen: Jullie moeten dit niet doen? Dat is immoreel."

Lobsang Sangay, de Tibetaanse Eerste Minister, verklaarde in november 2011 tijdens een bezoek aan Frankrijk dat hij de zelfmoordacties weliswaar begreep maar ze niet aanmoedigde, omdat hij anders de kans liep door de Chinese autoriteiten te worden opgepakt en gemarteld. Hij probeerde naar eigen zeggen met zijn rondreis de Tibetanen in ballingschap een hart onder de riem te steken en riep hen tevens op om hun eigen levens te sparen.

Kirti Rinpoche, de leider in ballingschap van het Kirtiklooster, zou volgens The Jakarta Post de zelfverbrandingen impliciet hebben goedgekeurd door te zeggen dat "het geen daad van geweld is om je leven te offeren teneinde het boeddhistische geloof te verdedigen." Voor de Tom Lantos Human Rights Commission verklaarde hij echter de doden als gevolg van zelfverbranding te betreuren en te hopen dat zij die na zichzelf in brand te hebben gestoken nog in leven waren het zouden redden. Ook verklaarde hij alles te willen doen om de verstandhouding tussen de Chinezen en de Tibetanen te verbeteren en zou hij de Chinese regering verschillende keren vergeefs om toestemming hebben gevraagd af te reizen naar Tibet, om daar de mensen een hart onder de riem te steken. Volgens de Agence France-Presse heeft Rinpoche verklaard dat de manier waarop de Tibetaanse monniken van hun vrijheid worden beroofd in combinatie met de onderdrukking van hun cultuur en religie hen zo erg tot wanhoop heeft gedreven dat ze zelfmoord uiteindelijk de beste optie achtten.

Thubten Samphel, woordvoerder voor de Tibetaanse regering in ballingschap, verklaarde in oktober 2011 vanuit Dharamsala dat "wat de redenen van de zelfverbrandingen ook waren, het hoe dan ook een manifestatie was van groot ongeluk."

In maart 2012 verklaarde de Samdhong Rinpoche en voormalige Tibetaanse Eerste Minister, Lobsang Tenzin, tijdens een bezoek aan Frankrijk: "De Tibetanen hebben geen andere keuze dan zichzelf in brand te steken."

"The Hindu" berichtte volgens Stem van Rusland op 9 juli 2012 dat de dalai lama weigerde de zelfverbrandingen te veroordelen en met onverschilligheid zou hebben gereageerd op een van de nieuwe gevallen. De dalai lama benadrukte zelf dat het om "een erg ingewikkelde politieke kwestie" ging en verklaarde genoodzaakt te zijn een neutraal standpunt in te nemen. Dit betekende dat hij de zelfverbrandingen noch veroordeelde noch aanmoedigde; in het eerste geval zou hij de familieleden van de zelfverbranders zwaar teleurstellen, in het tweede geval verwachtte hij meteen problemen van Chinese zijde.

De Chinese staatskrant People's Daily citeerde in november 2011 - naar aanleiding van het toenemend aantal zelfverbrandingen - Song Tendargye. Hij beschuldigde de verbannen monnik Kirti Rinpoché - zonder diens naam expliciet te noemen - ervan vanuit India de acties te hebben aangemoedigd, met het idee dat de zelfverbranders nationale helden en vrijheidsstrijders zijn.
De "levende boeddha" Gyalton heeft de zelfverbrandingen in het Kirtiklooster scherp veroordeeld. Hij noemde het een uiting van extremisme waardoor de ontwikkeling en principes van het Tibetaans boeddhisme ernstige schade werd toegebracht.

Ook Zhang Yun, een onderzoeker die is verbonden aan China Tibetology Research Center, ziet de zelfverbrandingen als een rechtstreekse inbreuk op de boeddhistische basisprincipes. Hij verklaart daarnaast dat er onder de gewone bevolking een diepe afkeer heerst ten aanzien van de zelfverbrandingen en degenen die deze acties steunen en aanmoedigen en dat er bovendien volgens hem sprake is van een overzees complot.

De Chinese tibetologe Hua Zi noemt de zelfverbrandingen "extreme acties van geweld en terrorisme" en noemt het betreurenswaardig en verontrustend dat de dalai lama zich er nooit tegen heeft uitgesproken, hoewel hij claimt een tegenstander van geweld te zijn. Ook verbaast zij zich erover dat er met betrekking tot de zelfverbrandingen door de Tibetanen in ballingschap zulke persoonlijke informatie is vrijgegeven. Voorts wijst zij op het feit dat er door deze groeperingen hoge schadevergoedingen zijn vastgesteld voor de slachtoffers van de zelfverbrandingen.

Amnesty International weet in september 2011 de aanhoudende reeks zelfverbrandingen aan het autoritaire en repressieve gedrag van de Chinese regering sinds de zelfverbranding van Phuntsog in maart.

Het Europees Parlement verklaarde in november 2011 "extreem bezorgd" te zijn naar aanleiding van de aanhoudende Tibetaanse zelfverbrandingen.

De Franse journalist, schrijver en wetenschapper Roger-Pol Droit stelde in februari 2012 dat Tibet "in stilte brandt".

De Franse schrijver en journalist Ursula Gauthier noemde het Kirtiklooster het "epicentrum van de beweging".

De Franse minister van buitenlandse zaken Alain Juppé betreurde in februari 2012 tegenover de "Assemblée nationale" de gang van zaken. Ze sprak van een dreigende impasse als gevolg van de Chinese onderdrukking.

Volgens de Britse journalist Jonathan Watts is in ieder geval sinds 2008 de relatie tussen de Tibetanen en de Han aanzienlijk verslechterd.

Hillary Clinton sprak op 10 november 2011 haar ongerustheid uit over de zelfverbrandingen. Victoria Nuland noemde de zelfverbrandingsacties "een uiting van enorme frustratie en ontevredenheid vanwege de inperking van de mensenrechten en godsdienstvrijheid in China."

De Taiwanese politicus Tsai Ing-wen verklaarde in februari 2012, nadat ze tijdens een ontmoeting met Dawa Tsering een verslag van de toenemende zelfverbrandingen had gekregen, een "gebroken hart" te hebben. Ze riep president Ma Ying-jeou op om met de Chinese autoriteiten te gaan overleggen.

In november 2011 riepen Amnesty International en Human Rights Watch de Chinese regering op de precieze oorzaak van de ontevredenheid die aan de aanhoudende zelfverbrandingen ten grondslag lag te achterhalen en te bestrijden. Ze schrijven de incidenten toe aan het inperken door de Chinese regering van de vrijheid van de Tibetanen en de maatregelen die aan de Tibetaanse kloosters in de streek zijn opgelegd.

"Le Monde" berichtte in februari 2012 dat de zelfverbrandingen zowel uitingen van wanhoop als verzetsdaden konden zijn.

De G20-top in Cannes, die werd gehouden in november 2011, werd aan het begin verstoord door een groep Tibetaanse activisten. Zeven van hen werden gearresteerd, onder wie de monnik Thupten Wangchen. De rechtstreekse aanleiding was de zelfverbranding van Choetso.

Op 8 februari 2012 verzamelden in de Nepalese hoofdstad Kathmandu vele Tibetanen in ballingschap zich voor de Bouddhanath-tempel. Naar aanleiding hiervan werden er door de Nepalese autoriteiten extra veiligheidstroepen ingezet, om nieuwe Tibetaanse zelfverbrandingen te voorkomen.

Toen Xi Jinping in februari 2012 een omstreden bezoek bracht aan de Verenigde Staten, hingen Tibetaanse activisten in Washington D.C. vlak voor zijn aankomst een spandoek met het opschrift "Tibet will be Free" op aan een brug. Zij werden gearresteerd. Diezelfde dag protesteerden bij het Witte huis - waar Jinping op dat moment werd ontvangen - enkele honderden activisten tegen de onderdrukking van Tibet.

Op 1 mei 2012 vroegen in Ngaba 200 Tibetaanse vrouwen bij het Chinese regeringskantoor om de vrijlating van enkele Tibetanen die twee weken eerder in het dorp Adhue waren gearresteerd. Boeren uit Adhue en omgeving begonnen op 10 mei een boycotactie, uit solidariteit met de Tibetaanse zelfverbranders en politieke gevangenen en uit protest tegen de Chinese regering.

In juni 2012 maakte de in Bern wonende Tibetaanse zanger en musicus Loten Namling een voettocht naar Genève terwijl hij een doodskist meesleepte. Hij deed dit om meer algemene aandacht voor de situatie in en rondom Tibet te krijgen.

De Franse tibetologe en etnologe Katia Buffetrille bracht de terughoudende en discrete opstelling van de internationale gemeenschap ten aanzien van de zelfverbrandingen in Tibet rechtstreeks in verband met China als opkomende economische macht, waarin de markten voor alles gaan.

Journalist Dibyesh Anand sprak in oktober 2011 in "The Guardian" de pessimistische verwachting uit dat de internationale media snel de aandacht voor de zelfverbrandingen zouden verliezen en dat de acties op den duur ook niet veel zouden opleveren voor de Tibetanen, aangezien China niet op deze manier onder druk gezet zou kunnen worden.




</doc>
<doc id="2776006" url="https://nl.wikipedia.org/wiki?curid=2776006" title="Narduskruid">
Narduskruid

Narduskruid ("Nardostachys grandiflora" of "Nardostachys jatamansi") is een plant uit de kamperfoeliefamilie, die voorkomt in de Himalaya in China, Nepal, Afghanistan, en het noorden van India. 

De plant wordt ongeveer 1 meter hoog en heeft roze, belvormige bloemen. De plant groeit op hoogtes variërend van 3000 tot 5000 meter boven zeeniveau. In het wild is de plant dusdanig teruggedrongen dat de wilde plant nu via CITES-beschermd wordt tegen internationale handel. Gecultiveerde exemplaren mogen nog wel worden verhandeld.

De essentiële olie bevat gurjuneen, patchouleen, ketonen, jatamanson, valeranon, Nardosinon en nardostachon.

De wortelstok van het narduskruid kan worden gedestilleerd tot een aromatische, amberkleurige etherische olie. Deze olie wordt onder andere gebruikt als ingrediënt in parfums, wierook. De olie van het narduskruid is al eeuwenlang bekend, en maakt deel uit van de ayurvedische kruidenleer in India. In het Oude Egypte stond het bekend als een luxeproduct. Rond het begin van de jaartelling werd narduskruid vanuit India naar onder meer Israël geïmporteerd, samen met specerijen als cassia en kaneel. Waarschijnlijk gebeurde dat in de vorm van olie. In oude teksten uit die tijd, waaronder de Bijbel, worden rituelen beschreven waarin deze olie wordt uitgegoten over het hoofd (zie Marcus hoofdstuk 14 vers 3).

In de kruidengeneeskunde staat het onder andere bekend als sedativum. De olie zou helpen tegen slapeloosheid, moeilijkheden bij de geboorte en andere kwalen. In de "ayurvedische geneeskunde" wordt narduskruid als 'jatamansi' ingezet als hersentonicum en ter verlichting van mentale aandoeningen. Daarnaast wordt het gebruikt als verteringshulp en ter vermindering van hoest en en ademhalingsproblemen.
Narduskruid wordt veel gebruikt in Tibetaanse geneeswijzen.

In de middeleeuwen werd narduskruid in Europa gebruikt om gerechten te kruiden.




</doc>
<doc id="2776109" url="https://nl.wikipedia.org/wiki?curid=2776109" title="Rupatadine">
Rupatadine

Rupatadine is een niet-sederend anti-histaminicum dat gebruikt wordt bij allergische rinitis en urticaria bij personen boven de 12 jaar. Merknaam Rupafin. Het is een selectieve perifere H1-receptorantagonist, met wellicht een ontstekingswerende werking. De dosering is 1x daags 1 tablet van 10mg met of zonder voedsel. In Nederland is het alleen op recept verkrijgbaar.

Maximale spiegel na 45 minuten. Plasma-eiwitbinding: ca. 99%. Metabolisering: vrijwel volledig in de lever door CYP3A4 tot o.a. actieve metabolieten zoals het geneesmiddel desloratadine. Eliminatie: vooral in de vorm van metabolieten, ca. 61% met de feces, 35% met de urine. Halfwaardetijd is 6 tot 9 uur.

Rupatadine wordt nagenoeg volledig gemetaboliseerd door CYP3A4; sterke CYP3A4-remmers kunnen de biologische beschikbaarheid en de bloedspiegel van rupatadine sterk verhogen. Gebruik van grapefruitsap wordt dan ook ontraden. Interacties met middelen die een dempende werking op het CZS hebben kunnen niet worden uitgesloten. 


</doc>
<doc id="2776128" url="https://nl.wikipedia.org/wiki?curid=2776128" title="Henri Arnaut de Zwolle">
Henri Arnaut de Zwolle

Henri Arnaut de Zwolle (ca. 1400 of ten laatste 1401, Zwolle - 6 september 1466, Parijs was werkzaam als geneesheer, astronoom, astroloog en als organist in dienst van Filips de Goede. Hij is vooral bekend van een verhandeling over muziekinstrumenten. Zijn oorspronkelijke Nederlandse naam was waarschijnlijk Hendrik Arnold van Zwolle. Er zijn vele andere transcripties en spellingen van zijn naam: Henri Arnaut de Zwolle, Henry Arnaut de Zwolle, Magister Henricus Arnault, Medicus Alemannus de Zuvolis, Maistre Henry Arnault de Zubolis, Maistre Henry Zwolls, … etc.).

Henri Arnaut werd waarschijnlijk geboren in Zwolle. Er zijn geen gegevens over zijn opleiding. Misschien werd hij aanvankelijk arts, zoals hij werd genoemd "Magister Henricus Arnault, Medicus Alemannus de Zuvolis" (Zuvolis = Zwolle). Hij was een leerling van de instrument-maker Jean Fusoris, die tussen 1400 en 1445 in dienst was van Filips de Goede en later in dienst van koning Lodewijk IX van Frankrijk. In 1432 was Henri ook aan het hof van Filips de Goede in Dijon.

Tussen 1438 en 1446 (enkele tientallen jaren voor de activiteiten van Leonardo da Vinci), creëerde hij handschriften in het Latijn over een grote verscheidenheid aan technische onderwerpen, zoals astronomie, hydraulica, astronomische instrumenten en tekeningen van de kennelijke uitvindingen zoals een opvouwbare ladder en een juwelen polijstmachine. Een van de manuscripten is een kopie (in het handschrift van Henri) van "Speculum musicae" van Jacques de Liège. Het bekendst is zijn verhandeling over het ontwerp en de bouw van muziekinstrumenten, met daarin onder andere de vroegste afbeelding van een klavecimbel,

Hij gaf een gedetailleerde beschrijving van werking van dit tokkelende klavierinstrument met de complexe verbanden tussen het klavier en de snaren. Behalve het klavecimbel beschreef hij de luit, de Dulce Melos en het orgel. Alle instrumenten zouden worden bespeeld aan het hof en niet in kerken. De manuscripten werden waarschijnlijk alleen gebundeld in de 16e eeuw.
Als raadsheer van Filips de Goede, produceerde hij in 1444 een kaart van een tussen Frankrijk en Bourgondië betwiste regio, teneinde de Franse enclaves te kunnen elimineren en zo de grens te vereenvoudigen.
Tussen 1454 en 1461 verliet hij het ​​Bourgondische hof om in Parijs te werken voor de Franse koningen Karel VII en Lodewijk XI. Hier overleed hij in 1466 aan de pest.



</doc>
<doc id="2777948" url="https://nl.wikipedia.org/wiki?curid=2777948" title="Nitroxinil">
Nitroxinil

Nitroxinil is een anthelminthicum, een diergeneeskundig middel tegen parasitaire wormen bij schapen en runderen. De stof is werkzaam tegen de leverbot ("Fasciola hepatica") en in mindere mate tegen draadwormen in het maag-darmkanaal. De ATC-VET-code is QP52AG08. Merknamen zijn onder andere "Fluconix", "Dovenix" en "Trodax".
Nitroxinil wordt ook gebruikt tegen stammen van de rode lebmaagworm ("Haemonchus contortus") die resistent tegen benzimidazolen geworden zijn.

De chemische structuur van nitroxinil is vergelijkbaar met die van de herbiciden ioxynil en bromoxynil: een fenolderivaat met een nitrilgroep en een of meerdere halogeenatomen (broom of jodium) op de benzeenring gesubstitueerd. Nitroxinil heeft ook nog een nitrogroep.

Nitroxinil is bijna niet oplosbaar in water. Het wordt gewoonlijk in de vorm van het wateroplosbare ethylglucaminezout subcutaan bij de dieren ingespoten. Het mag niet toegediend worden aan dieren die melk produceren voor menselijke consumptie.



</doc>
<doc id="2778351" url="https://nl.wikipedia.org/wiki?curid=2778351" title="Hofje Sint Maartenshuizen">
Hofje Sint Maartenshuizen

Het Hofje Sint Maartenshuizen (ook bekend als "Sint-Martinushofje") is een Maastrichts hofje. Het idyllisch gelegen hofje in het Jekerkwartier is te vinden aan de Grote Looiersstraat nummer 27, een lindelaan met monumentale gebouwen, waar vroeger de Jeker liep. Het bestaat uit 13 bescheiden seniorenwoningen gelegen rondom een binnentuin. 

In Maastricht werd hofjes of gasthuizen veelal "kevinsjes" (afgeleid van convent) genoemd. Andere in historische bronnen voorkomende namen voor het hofje waren: "kevinsje oppe Luurestraot", "Fundatie van Sint Marten in de Groote Leurestraet", "Kevinsje de Sint Martenshuizen", "Familiegesticht de huizen van Sint Maarten", "Gesticht van Rooms Catholijke Vrouwen Sint Maartenshuizen" en Sint-Martinushofje. 

Het hofje werd gebouwd in 1715 uit de nalatenschap van de op 31 januari 1713 overleden Martinus Frencken, kanunnik van het kapittel van Sint-Servaas. Frencken was de zoon van Joannes Frencken en Anna van Lichtenborg.

De opdracht van de bouw van deze huizen werd op 30 mei 1715 gegund aan de stadsbouwmeester van Maastricht Gilles Doyen voor 14.500 gulden en is in hetzelfde jaar opgeleverd. Het Hofje bood vanaf 1715 een eigen huisje aan dertien ongehuwde bejaarde vrouwen, die zich daar op bepaalde voorwaarden konden inkopen. De huisjes worden thans verhuurd als bejaardenwoning aan oudere Maastrichtenaren beneden een bepaald jaarinkomen.

Achter de poort liggen dertien eenvoudige huisjes, met ingangen in Naamse steen en kozijnen van Naamse steen, waarvan de kruisen zijn uitgebroken. De kap met zolderverdieping en de dakkapellen dateren uit 1919. In 1988 vond de laatste grote renovatie plaats.
Het Rijksmonument is genoemd naar St. Maarten van Wijck (Martinus van Tours), heeft sinds 30 juni 1965 de status rijksmonument en is ingeschreven onder 27036 in het monumentenregister.

De poortomlijsting bestaat uit Naamse steen. Boven de ingang met een geblokte omlijsting is een reliëf van Sint-Maarten en de bedelaar aangebracht, terwijl in een tijdvers eronder het jaar van de stichting te lezen is: MartInI pUra LIberaLItate ConDItUr ( MIIULILICDIU = 1715 ). Dat chronogram betekent: 'Uit zuivere liefdadigheid van Martinus wordt (dit huis) gesticht'. 


</doc>
<doc id="2780056" url="https://nl.wikipedia.org/wiki?curid=2780056" title="Maarten Frankenhuis">
Maarten Frankenhuis

Maarten Theodoor Frankenhuis (Enschede, 9 juli 1942) is een voormalig Nederlands dierenarts en de zesde directeur van dierentuin Artis.

Frankenhuis studeerde Diergeneeskunde aan de Universiteit van Utrecht, waar hij later ook promoveerde. Gedurende zes jaar was Frankenhuis dierenarts-onderzoeker in Diergaarde Blijdorp in Rotterdam. In 1984 werd hij aangesteld als buitengewoon hoogleraar Bedrijfspluimveegeneeskunde aan de Universiteit van Utrecht en coördinator pluimveepraktijkonderzoek.

Van april 1990 tot augustus 2003 was Frankenhuis directeur van Artis. Onder zijn leiding werden diverse grote vernieuwingsprojecten opgezet. In 1992 werd het Geologisch Museum geopend en in 1997 werd het Aquarium geheel vernieuwd. In 1999 werd de Afrika Savanne op het verkregen Entrepotdokterrein en het Wolvenbos aangelegd. Voor deze inspanningen werd in 2001 de IJ-prijs van de gemeente Amsterdam aan hem toegekend. Frankhuis werd in 2003 opgevolgd door Haig Balian.

Na zijn pensionering hield Frankenhuis zich bezig met onder meer studie, lezingen, adviseurschappen, veldwerk, schrijven en het leiden van natuurreizen naar Afrika, Midden- en Zuid-Amerika. 


</doc>
<doc id="2780634" url="https://nl.wikipedia.org/wiki?curid=2780634" title="IJzerstapeling">
IJzerstapeling

IJzerstapeling is het opeenhopen van tweewaardige ijzerionen (Fe) in het lichaam. Dit gebeurt omdat er een teveel aan ijzer in is genomen en het ijzer geen functie meer kan vervullen in het lichaam. Dit heeft ijzervergiftiging tot gevolg. Zie voor meer achtergronden: Hemochromatose.


</doc>
<doc id="2781135" url="https://nl.wikipedia.org/wiki?curid=2781135" title="Allylmethacrylaat">
Allylmethacrylaat

Allylmethacrylaat is de ester van allylalcohol en methacrylzuur. Het is een heldere, kleurloze vloeistof die zeer weinig oplosbaar is in water. Het is een onverzadigde verbinding met twee dubbele bindingen, een in de methacrylaatgroep en een in de allylgroep.

Allylmethacrylaat wordt bereid door omestering van een andere acrylaatester met allylalcohol, bijvoorbeeld methylmethacrylaat of ethylmethacrylaat tot allylmethacrylaat en methanol respectievelijk ethanol.

Vanwege de twee dubbele bindingen is allylmethacrylaat geschikt als monomeer of comonomeer voor polymerisaties. Het kan op zichzelf gepolymeriseerd worden of samen met andere acrylaatmonomeren, om bijzondere eigenschappen aan het polymeer te geven. De methacrylaatgroep is reactiever dan de allylgroep, zodat men bij (co)polymerisatie polymeerketens bekomt die nog niet-gereageerde allylgroepen hebben. De dubbele bindingen daarin zijn beschikbaar voor verdere reacties, waaronder crosslinking tussen polymeerketens.

Allylmethacrylaat is een onstabiele stof die exotherm kan polymeriseren. De polymerisatie wordt ingezet door vrije radicalen, peroxiden, ultraviolet licht, sterke basen of minerale zuren. Er moet daarom een stabilisator aan toegevoegd worden, meestal hydrochinon of 4-methoxyfenol. De inhibitor vangt vrije radicalen die anders de polymerisatie in gang zouden steken.



</doc>
<doc id="2782930" url="https://nl.wikipedia.org/wiki?curid=2782930" title="Hans Clevers">
Hans Clevers

Johannes Carolus (Hans) Clevers (Eindhoven, 27 maart 1957) is een Nederlands geneticus en arts. Hij is als hoogleraar verbonden aan het Universitair Medisch Centrum Utrecht. Van juni 2012 tot mei 2015 was hij president van de Koninklijke Nederlandse Akademie van Wetenschappen (KNAW). Clevers is groepsleider bij het Hubrecht Instituut en is sinds 2015 wetenschappelijk directeur van het Prinses Máxima Centrum voor kinderoncologie (binnen het Wilhelmina Kinderziekenhuis).

Clevers studeerde geneeskunde en biologie aan de Universiteit Utrecht en promoveerde in 1985. Daarna werkte hij als post-doc aan Harvard Universiteit. In 1991 werd Clevers hoogleraar immunologie aan het Universitair Medisch Centrum Utrecht. Hij deed baanbrekend onderzoek naar het ontstaan van darmkanker en aan darmstamcellen. Sinds 2002 is hij hoogleraar moleculaire genetica aan het UMC Utrecht.

Van 2002 tot 2012 was Hans Clevers directeur van het Hubrecht Instituut voor Ontwikkelingsbiologie en Stamcelonderzoek van de KNAW, waar hij tot en met mei 2012 de onderzoeksgroep WNT Signaling and Cancer leidde. De wetenschapper ontdekte dat er vele overeenkomsten bestaan tussen de normale vernieuwing van darmweefsel en het ontstaan van darmkanker. In 2007 kreeg hij een subsidie van twee miljoen euro van KWF Kankerbestrijding voor fundamenteel onderzoek naar de functie van stamcellen in de normale darm en bij darmkanker.

Hans Clevers is sinds 2000 lid van de Koninklijke Nederlandse Akademie van Wetenschappen (KNAW). Per 1 juni 2012 was hij de opvolger van Robbert Dijkgraaf als president van de KNAW. Onder zijn leiding ontstond bij de KNAW in 2014 de Akademie van Kunsten. In mei 2015 trad hij terug als KNAW-president; hij werd opgevolgd door José van Dijck. Om belangenconflicten te voorkomen trad Clevers terug als directeur van het Hubrecht Instituut maar zette hij zijn onderzoekswerk voor twee dagen per week voort aan het Hubrecht Instituut. Daarnaast is Clevers "honorary professor" aan de Central South University in Changsha, Hunan, China. Sinds juni 2015 is hij directeur onderzoek bij het in kinderoncologie gespecialiseerde Prinses Máxima Centrum voor kinderoncologie (bij het Wilhelmina Kinderziekenhuis).

Clevers heeft een tiental patenten op zijn naam staan en was betrokken bij de oprichting van de biotechnologiebedrijven Ubisys (Ubisys fuseerde later met Introgene tot Crucell), Semaia Pharmaceuticals (overgenomen door Hybrigenics SA) en Agamyxis BV. Hij was tot 2012 ook wetenschappelijk adviseur van investeringsmaatschappijen "Life Science Partners", "Aglaia Biomedical Ventures" en van "Eclipse Therapeutics" in San Diego.

Als wetenschapper ontving hij diverse, prestigieuze prijzen en onderscheidingen en werd benoemd tot "Chevalier" in het Franse Legion d'Honneur en Ridder in de Orde van de Nederlandse Leeuw.

Clevers ontving talrijke onderscheidingen voor zijn onderzoek:

Clevers heeft meer dan 540 publicaties op zijn naam staan die gezamenlijk meer dan 62.000 keer geciteerd zijn. Zijn h-index is 126. Enkele van zijn belangrijkste publicaties zijn:



</doc>
<doc id="2783072" url="https://nl.wikipedia.org/wiki?curid=2783072" title="Closantel">
Closantel

Closantel is een anthelminthicum, een antiparasitische stof die in de diergeneeskunde ingezet wordt tegen inwendige parasieten. Het is een derivaat van salicylanilide. Het is werkzaam tegen verschillende soorten en ontwikkelingsstadia van trematoden (in het bijzonder leverbot), nematoden en artropoden. Het is een wit tot geel poeder, onoplosbaar in water. Het wordt veel gebruikt bij runderen en schapen, en het wordt daarbij gecombineerd met een benzimidazoolderivaat zoals mebendazol. Het middel kan zowel oraal toegediend worden als via een injectie.

In de Europese Unie was het verboden om closantel toe te dienen aan dieren die melk produceren voor menselijke consumptie, maar op 14 maart 2012 heeft de Europese Commissie, op vraag van Ierland, dit verbod opgeheven en een voorlopige maximumwaarde vastgesteld voor residu van closantel in melk van 45 µg/kg. In afwachting van het resultaat van bijkomende wetenschappelijke studies is deze voorlopige waarde in de tijd beperkt tot 1 januari 2014.

Closantel werd ontwikkeld door Janssen Pharmaceutica in de jaren 1970. Janssen Pharmaceutica verkoopt het onder de merknaam "Flukiver Combi" (closantel+mebendazol). Er zijn inmiddels vele andere producten met closantel op de markt.

De ATCvet-code van closantel is QP52AG09.


</doc>
<doc id="2783178" url="https://nl.wikipedia.org/wiki?curid=2783178" title="Triclabendazool">
Triclabendazool

Triclabendazool is een geneesmiddel uit de groep van benzimidazoolderivaten, dat wordt ingezet als anthelminthicum, vooral bij dieren maar ook bij mensen. Het middel is op de Lijst van Essentiële Geneesmiddelen gezet van de Wereldgezondheidsorganisatie. Het werd ontwikkeld door Ciba-Geigy (tegenwoordig Novartis) en kwam als diergeneesmiddel in 1983 op de markt. Het is inmiddels een generiek geneesmiddel, dat door verscheidene producenten geleverd wordt. Handelsnamen van Novartis zijn "Fasinex" voor dieren en "Egaten" voor mensen.

In de diergeneeskunde wordt het bij herkauwers ingezet tegen de platwormen leverbot ("Fasciola hepatica") en "Fasciola gigantica". Het heeft een hoge werkzaamheid tegen alle ontwikkelingsstadia van de leverbot. De ATCvet-code van triclabendazool is QP52AC01.

Het kan ook bij mensen gebruikt worden tegen de leverbotziekte, die van dieren op mensen overdraagbaar is, bijvoorbeeld door het drinken van met faeces gecontamineerd water of het eten van ongekookte en ongewassen groenten. De Wereldgezondheidsorganisatie heeft met Novartis een overeenkomst gesloten waarbij de laatste triclabendazool levert, dat gratis ter beschikking gesteld wordt aan de landen waarin de leverbotziekte voorkomt.


</doc>
<doc id="2783782" url="https://nl.wikipedia.org/wiki?curid=2783782" title="Isaac De Meyer">
Isaac De Meyer

Isaac-Joseph De Meyer (Merendree, 24 augustus 1788 - Brugge, 29 mei 1861) was een Belgisch geneesheer en napoleonist.
Isaac behaalde in 1806 het brevet van chirurgijn te Brugge. In 1808 werd hij uitgeloot en nam als chirurg en karabinier deel aan de veldslagen van Landshut, Eckmühl, Regensburg, Ebersberg, Essling, Wagram en Waterloo. Hij verwierf voor zichzelf de naam van een goed chirurgijn, die onder meer zeer snel kon amputeren, wat onvermijdelijk zonder anesthesie gebeurde. Hij was fier over zijn rol tijdens deze veldslagen en liet de naam ervan op zijn grafmonument beitelen.

De Meyer had vooral belangstelling voor de verloskunde.

Hij behaalde in 1814 het diploma "Docteur en Chirurgie de la Faculté de Paris". 
Ten tijde van het Verenigd Koninkrijk der Nederlanden vestigde hij zich als arts in Brugge, waar hij voorzitter was van de "Commission Médicale Provincial" en ondervoorzitter van de "Académie Royale de Médecine". Hij was eveneens auteur van vele medisch-historische publicaties. De Meyer was een verzamelaar van oude boeken en manuscripten. Onder andere had hij een exemplaar van de Trotula.

Zijn zoon Désiré De Meyer was eveneens dokter in Brugge. Deze schonk de boekenverzameling van zijn vader aan de Stad Brugge. 
Beide De Meyers liggen begraven op de Stedelijke Begraafplaats van Brugge (Assebroek).





</doc>
<doc id="2784802" url="https://nl.wikipedia.org/wiki?curid=2784802" title="Golgi-peeslichaam">
Golgi-peeslichaam

Golgi-peeslichaampjes zijn proprioceptieve receptoren die zich bij skeletspieren bevinden nabij de overgang van spierweefsel naar pees. Ze komen ook voor in alle andere bindweefselvliezen.
Golgi-peeslichaampjes moeten worden onderscheiden van de golgikleuring en het golgiapparaat, een organel in eukaryote cellen.


</doc>
<doc id="2785484" url="https://nl.wikipedia.org/wiki?curid=2785484" title="Medisch onderzoek">
Medisch onderzoek

Medisch onderzoek is in de eerste plaats de benaming voor elke medische test die wordt uitgevoerd om een medische diagnose te geven en/of om een ziekte op te sporen.

Medisch onderzoek wordt meestal uitgevoerd op levende personen. Indien een dood lichaam medisch wordt onderzocht, heet dit autopsie.

Van medisch onderzoek wordt verder ook wel gesproken bij het testen van nieuwe medicijnen, het zogenaamde geneesmiddelonderzoek. Hiervoor worden proefdieren gebruikt. Als een medicijn verder ontwikkeld is, wordt het ook getest op mensen alvorens het goedgekeurd wordt voor algemeen gebruik.

Medisch onderzoek bestaat in sommige gevallen uitsluitend uit een anamnese in combinatie met lichamelijk onderzoek. Dit kan in principe binnen een enkele ruimte gebeuren en vereist alleen instrumenten in handen van de arts (bijvoorbeeld de huisarts). Bij ingewikkeldere vormen van medisch onderzoek worden bijvoorbeeld monsters van weefsel en lichaamsvocht genomen en naar een medisch laboratorium gestuurd voor analyse, of er is wat ingewikkeldere medische apparatuur en een steriele werkomgeving vereist.
Het doel van medisch onderzoek kan zijn:


Medisch onderzoek in niet-invasieve vorm - waarvoor meestal geen steriliteit vereist is - begint meestal met de anamnese, waarna de inspectie (het bekijken), palpatie (het betasten) en auscultatie (het beluisteren) volgen.

"CITO" betekent dat een onderzoek (bijvoorbeeld van bloed in het laboratorium) met spoed gebeurt, hetzij wegens medische spoed, of voor het gemak van de patiënt in de zin dat hij een keer minder hoeft te komen.



</doc>
<doc id="2787528" url="https://nl.wikipedia.org/wiki?curid=2787528" title="Cyberlocks">
Cyberlocks

Cyberlocks zijn elastische holle buizen van synthetisch haar.

Cyberlocks zien eruit als natuurlijke dreadlocks en worden vooral door cybergoths gedragen als fashionstatement.


</doc>
<doc id="2787779" url="https://nl.wikipedia.org/wiki?curid=2787779" title="Wet Vandervelde">
Wet Vandervelde

De Wet-Vandervelde werd ingevoerd in 1919 en regelde het alcoholverbruik in België.

Die wet bepaalde dat er in cafés en andere publieke plaatsen geen sterkedrank mocht worden geschonken. Een andere beperking was dat er enkel sterkedrank mocht verkocht worden in hoeveelheden van minstens twee liter. De achterliggende gedachte was, dat alcoholisten niet zo veel geld ter beschikking hadden.

Deze wet ligt waarschijnlijk mede aan de basis van de Belgische biercultuur, men zocht naar bieren met een hoger alcoholgehalte.

Er werd wel in cafés dikwijls jenever verkocht, zonder dat het echt gedoogd werd, maar de meeste “wetsdienaars” traden er niet tegen op.

De wet werd uiteindelijk in 1983 afgeschaft, de verkoop van alcoholische dranken in hoeveelheden kleiner dan twee liter werd reeds langer gedoogd. Door deze wet echter zijn in België nog altijd kleine flesjes alcoholische drank niet zo ingeburgerd als in andere landen.

De wet Vandervelde is genoemd naar Emile Vandervelde, de toenmalige minister van Justitie.


</doc>
<doc id="2788260" url="https://nl.wikipedia.org/wiki?curid=2788260" title="Tragacanth">
Tragacanth

Tragacanthgom, ook tragantgom of tragant genoemd, is een gedroogde gom afkomstig van "Astragalus"-soorten,waaronder de "Astragalus gummifer" Labill., die in Azië voorkomen. Het wordt bekomen door een inkeping te maken in de wortel, stam of takken en het afgescheiden exsudaat op te vangen en te malen. In water zwelt het op tot een zachte, stijve, bijna doorschijnende gel. Het bestaat hoofdzakelijk uit hoogmoleculaire polysachariden, die bij hydrolyse worden omgezet in galacturonzuur, galactose, arabinose, xylose en fucose. De moleculaire massa is ongeveer 800.000. Het EINECS-nummer van tragant is 232-252-5.

Tragantgom is een voedingsadditief dat zonder maximumhoeveelheid ("quantum satis") toegelaten is in de Europese Unie, met E-nummer E 413. Het wordt gebruikt als vulstof, verdikkingsmiddel, geleermiddel of stabilisator.


</doc>
<doc id="2788543" url="https://nl.wikipedia.org/wiki?curid=2788543" title="Sexappeal">
Sexappeal

Sexappeal of seksuele aantrekkingskracht verwijst naar het vermogen van een individu om de seksuele of erotische interesse van een andere persoon op te wekken, en is een factor in de seksuele selectie of partnerkeuze.

Die aantrekkingskracht kan te maken hebben met fysieke (uiterlijk, bewegingen, stem en geur) en andere eigenschappen van een persoon. Eigen sexappeal tracht men vaak te verbeteren door aandacht te schenken aan kleding, parfum, haarstijl en andere opsmuk om de seksuele interesse van een andere persoon te stimuleren. Opvattingen over sexappeal zijn voor een deel cultureel bepaald en worden met name sterk in de hand gewerkt door de media. Daardoor gaan gewone mannen en vrouwen zich onrealistisch spiegelen aan bekende gezichten uit film, reclame en amusement. Daarnaast spelen ook bepaalde karaktertrekken, intelligentie en sociale status een rol. 

Veel van wat sexappeal betreft blijft echter verborgen, omdat behalve cultuur en eigen aard ook biologisch-chemische processen in het spel zijn die zich grotendeels aan het bewustzijn onttrekken. Wat ons in een ander aantrekt kunnen we met andere woorden wel voor onszelf rationaliseren, maar van de werking van feromonen of psychologische processen en predisposities e.d. zijn we ons niet bewust.

Hoewel pogingen zijn gedaan om objectieve criteria voor seksuele aantrekkelijkheid te bedenken, blijft iemands sexappeal voor een groot deel een subjectief iets, afhankelijk van de interesse van een andere persoon, diens waarneming, seksuele geaardheid en culturele omgeving. Zo vindt bijvoorbeeld een homoseksueel een persoon van hetzelfde geslacht aantrekkelijker dan een van het andere geslacht.



</doc>
<doc id="2788547" url="https://nl.wikipedia.org/wiki?curid=2788547" title="Dichloorfenylfosfaan">
Dichloorfenylfosfaan

Dichloorfenylfosfaan of dichloorfenylfosfine is een organische fosforverbinding met als brutoformule CHPCl. Deze kleurloze, viskeuze vloeistof wordt veel gebruikt in de synthese van op fosfor gebaseerde liganden. Dichloorfenylfosfine is commercieel verkrijgbaar. De stof is erg toxisch en corrosief.

De synthese verloopt via een elektrofiele aromatische substitutie uit benzeen en fosfortrichloride. Aluminiumchloride wordt daarbij als katalysator gebruikt.

Dichloorfenylfosfaan disproportioneert tot chloordifenylfosfaan in de gasfase bij hoge temperatuur:

Met Grignard-reagentia, zoals bijvoorbeeld methylmagnesiumjodide, worden de chlooratomen vervangen door de organische rest in de Grignard-verbinding. Een voorbeeldreactie is de synthese van dimethylfenylfosfaan:

Dichloorfenylfosfaan reageert met dienen in de McCormack-reactie, met vorming van fosfolenen:


</doc>
<doc id="2789027" url="https://nl.wikipedia.org/wiki?curid=2789027" title="Oorspeekselklier">
Oorspeekselklier

De oorspeekselklier of glandula parotis is een exocriene klier die speeksel produceert en naar de mondholte afscheidt. De beide oorspeekselklieren bevinden zich aan beide zijden vlak naast het oor. Binnen deze klier ontspringen verschillende eindtakken van de nervus facialis die de gelaatsspieren bedienen.

Ontsteking van de oorspeekselklier wordt parotitis genoemd. De meest voorkomende oorzaak van parotitis is de bof.


</doc>
<doc id="2789044" url="https://nl.wikipedia.org/wiki?curid=2789044" title="Sialolithiase">
Sialolithiase

Sialolithiase of speekselsteenvorming is de benaming voor een aandoening waarbij zich zogenaamde "speekselstenen" (of "sialoliet") vormen in de speekselafvoerbuis of in de speekselklier zelf.

Het ontsteken van een speekselklier met een speekselsteen wordt "sialoadenitis" genoemd.

Sialolithiase komt regelmatig voor bij chronische infecties van de klieren met bijvoorbeeld "Staphylococcus aureus of Streptococcus viridans", gebruik van fenothiazines, het syndroom van Sjögren en/of verhoogde hoeveelheden calcium in het bloed.

In de meeste gevallen komt sialolithiase echter idiopathisch voor.

De meeste speekselstenen komen voor in de onderkaakspeekselklieren. Ze kunnen daar de speekselgang (gang van Wharton) afsluiten. Ook komen ze vaak voor in de "glandulae sublinguales" (=ondertongspeekselklieren).
Het gevolg is dat de afvoer van speeksel wordt verhinderd, met als gevolg zwelling en eventueel ontsteking van de speekselklier (sialoadenitis).

Veelal is vooral zwelling aanwezig. Als er ook pijn aanwezig is, treedt die vooral op in de mondbodem en meestal op momenten dat de speekselproductie het hoogst is: tijdens maaltijden.

Wanneer de speekselsteen in de afvoergang van de klier zit kan hij gepalpeerd worden. Ze kunnen meestal ook aangetoond worden met een gewone röntgenfoto. In enkele gevallen kunnen ze slechts aangetoond worden na het inspuiten van een röntgencontrastvloeistof via de afvoergang van de speekselklier (= "sialografie").

Vaak moet de speekselsteen onder lokale verdoving verwijderd worden; kleinere exemplaren kunnen soms uitgemasseerd worden.

Sialoadenitis vereist doorgaans behandeling met antibiotica en soms chirurgische drainage.

Speekselstenen bestaan uit een ophoping van kalkzoutkristallen rond een centrale kern. Deze kern kan gewoon bestaan uit resten van cellen of bacteriën.


</doc>
<doc id="2789077" url="https://nl.wikipedia.org/wiki?curid=2789077" title="Onderkaakspeekselklier">
Onderkaakspeekselklier

De onderkaakspeekselklier, onderkaaksklier of glandula submandibularis is een exocriene klier die speeksel produceert en naar de mondholte afscheidt. De beide onderkaakspeekselklieren bevinden zich in de mondbodem.

In de onderkaakspeekselklier kan zich een speekselsteen ontwikkelen.


</doc>
<doc id="2789078" url="https://nl.wikipedia.org/wiki?curid=2789078" title="Ondertongspeekselklier">
Ondertongspeekselklier

De ondertongspeekselklier, ondertongsklier of glandula sublingualis is een exocriene klier die speeksel produceert en naar de mondholte afscheidt. De beide ondertongspeekselklieren bevinden zich onder de tong in de mondholte.

In de ondertongspeekselklier kan zich een speekselsteen ontwikkelen.


</doc>
<doc id="2789513" url="https://nl.wikipedia.org/wiki?curid=2789513" title="Uterus didelphys">
Uterus didelphys

Uterus didelphys, uterus didelphus of uterus didelphis is een aandoening waarbij de baarmoeder dubbel aangelegd is, zoals bij de nieren. Beide baarmoeders hebben allebei een eigen baarmoedermond en soms heeft de vrouw ook twee vagina's. Elke baarmoeder heeft zijn eigen eileider en een eigen eierstok.

De baarmoeder wordt gevormd tijdens de embryogenese bij het samengaan van het paramesonefrisch kanaal, ook wel de gangen van Müller genoemd. Dit zal dan uitgroeien tot één baarmoederlichaam. Wanneer de paramesonefrische kanalen niet samengaan, ontwikkelen de kanalen ieder zelf tot een baarmoeder. 

Uterus didelphys komt voor bij ongeveer 1 op de 3000 vrouwen. Vrouwen met een dubbele baarmoeder hebben nog steeds de mogelijkheid om kinderen te krijgen.


</doc>
<doc id="2790307" url="https://nl.wikipedia.org/wiki?curid=2790307" title="Milieubiotechnologie">
Milieubiotechnologie

Milieubiotechnologie is die tak van de biotechnologie die zich richt op een beter milieubeheer.

Milieubiochtechnologie houdt zich bezig met kennisontwikkeling en kennistoepassing op het gebied van zuivering van afvalstromen, biologische reststromen en verduurzaming van productieprocessen.

Bij afvalzuivering worden micro-organismen gebruikt voor aerobe en anaerobe zuivering van afvalwater, biologische bodemsanering en biologische luchtzuivering. Vooral in afvalwaterzuiveringsinstallaties wordt al langere tijd gebruikgemaakt van biotechnologische technieken. 

Bij het beter gebruikmaken van biologische reststromen gaat het bijvoorbeeld om de verwerking van mest tot compost en om "groene energie" of "groen gas". 

Onderwijs en onderzoek in de milieubiotechnologie vinden plaats aan diverse Nederlandse en Belgische universiteiten en hogescholen, bijvoorbeeld in Delft, Eindhoven, Gent, Groningen en Wageningen.

Delen van het ontwikkelingswerk en de toepassingen vinden plaats binnen of door bedrijven. Het Groningse bedrijf Bioclear heeft bijvoorbeeld enige faam als het gaat om bodemsanering en luchtzuivering. De Nederlandse Gasunie ontwikkelt groen gas.



</doc>
<doc id="2790441" url="https://nl.wikipedia.org/wiki?curid=2790441" title="Formicofilie">
Formicofilie

Formicofilie is het seksueel opgewonden raken van kleine insecten en ongewervelden zoals slakken, die over het lichaam kunnen kruipen. Veelal omvat deze vorm van parafilie het plaatsen van insecten op de genitaliën, maar ook andere delen van het lichaam kunnen in de handeling betrokken worden. Het gewenste effect kan een kietelend of stekend gevoel zijn, of het toebrengen van psychisch leed aan een andere persoon.



</doc>
<doc id="2790517" url="https://nl.wikipedia.org/wiki?curid=2790517" title="Edward Treacher Collins">
Edward Treacher Collins

Edward Treacher Collins (28 mei 1862 - 13 december 1932) was een Engelse chirurg en oftalmoloog. Hij is vooral bekend om zijn beschrijving van het naar hem vernoemde syndroom van Treacher Collins.

Hij was de zoon van dr. W.J. Collins en ms. Treacher. Treacher Collins gebruikte zijn moeders meisjesnaam en zijn vaders achternaam zonder afbreekstreepje, zoals in die tijd gebruikelijk was.

Treacher Collins studeerde aan het Universiteitscollege Londen. In 1878 begon hij zijn studie in het ziekenhuis van Middlesex, waar hij in 1883 zijn medische graad behaalde. In navolging van zijn oudere broer Sir William Collins besloot hij zich te specialiseren in de oogheelkunde. Hij liep stage in het Moorfields Oogziekenhuis waar hij 48 jaar lang lid bleef van de faculteit. Zijn werk resulteerde in de publicatie "Researches into the Anatomy and Pathology of the Eye" (1896), wat hem wereldwijde erkenning opleverde.



</doc>
<doc id="2791931" url="https://nl.wikipedia.org/wiki?curid=2791931" title="Black Velvet (cocktail)">
Black Velvet (cocktail)

Black Velvet is een biercocktail met stout (vaak Guinness) en witte, sprankelende wijn, vaak champagne. 

De cocktail werd als eerste gemaakt door een barman van Brooks's Club in Londen in 1861, om de dood van Albert van Saksen-Coburg en Gotha te eren.



</doc>
<doc id="2792263" url="https://nl.wikipedia.org/wiki?curid=2792263" title="RTD Het Dorp">
RTD Het Dorp

RTD is een Nederlands bedrijf en is gevestigd in Het Dorp in Arnhem. Het bedrijf levert technische hulpmiddelen en maakt speciale aanpassingen op het gebied van mobiliteit (rolstoel aanpassingen), armondersteuning (robotarm), communicatie, omgevingsbesturing (domotica) en computergebruik. Mensen met een lichamelijke handicap of chronische ziekte en ouderen kunnen met behulp van technische hulpmiddelen zo zelfstandig mogelijk blijven functioneren in het dagelijkse leven.

RTD is opgericht in 1962 en deed oorspronkelijk de revalidatietechniek voor bewoners van Het Dorp. Sinds 2004 is RTD verzelfstandigd en bedient het klanten in heel Nederland.

Voor de aanschaf van een technisch hulpmiddel of een aanpassing wordt een adviseur toegewezen.

Er zijn verschillende wetten en regelingen die de aanschaf van een technisch hulpmiddel of een aanpassing vergoeden: AWBZ (Algemene Wet Bijzondere Ziektekosten), WIA (Wet Werk en Inkomen naar Arbeidsvermogen), Wmo (Wet maatschappelijke ondersteuning) en de ZVW (Zorgverzekeringswet).


</doc>
<doc id="2792871" url="https://nl.wikipedia.org/wiki?curid=2792871" title="Engbertus Johannes Roelfsema">
Engbertus Johannes Roelfsema

Dr. Engbertus Johannes (Roeli) Roelfsema (Groningen, 18 november 1905 - Ruinen, 29 september 1943) was een Nederlands chirurg in het Diaconessenhuis te Meppel.

Roelfsema volgde de HBS en ging vervolgens medicijnen (1924-1931) studeren aan de Universiteit van Leiden. Aldaar werd hij lid van de studentenroeivereniging Njord en was hij questor bij het bestuur van de Medische Faculteit der Leidse studenten. Datzelfde jaar behaalde hij zijn kandidaatsexamen en in 1928 werd hij voorzitter van de medische faculteit der Leidse studenten. In juni 1930 slaagde hij voor het eerste gedeelte van zijn artsexamen; Roelfsema was toen woonachtig te Voorburg. Na zijn studie werd Roelfsema aangesteld als assistent aan de heelkundige inrichting van de Leidse Universiteitskliniek bij professor Johannes Henricus Zaaijer, die hij op een reis naar Spanje begeleidde en later bij professor Suermondt. Hij werd in april 1936 benoemd tot chirurg aan de Nederlands-Hervormde diaconesseninrichting te Meppel. Dit ziekenhuis werd in april 1937 genoemd als een van de meest moderne ziekenhuizen in Nederland. Directeur-geneesheer was Dr. J.C. Burkens, terzijde gestaan door Roelfsema, werkzaam als chirurg en gynaecoloog. Roelfsema promoveerde in 1937 op het proefschrift "De achalasie van de cardia en haar behandeling." De jaren voor zijn overlijden legde hij zich toe op de neurochirurgie; hiertoe werkte hij ongeveer een jaar bij verschillende neurochirurgen in het land. Roefsema had verder een grote naam in de sportwereld. Hierin onderscheidde hij zich op drie terreinen: hij speelde voetbal voor HVV, was een enthousiast alpinist en een goede schaatsrijder; hij nam diverse keren deel aan de Elfstedentocht. 

Roelfsema was tijdens de Tweede Wereldoorlog een van de eerste slachtoffers van de zogenoemde Silbertanne-moorden die in opdracht van de Duitse bezettingsautoriteiten plaatsvonden. De aanleiding was dat hij een zwaargewonde, en aan zijn bewakers in het ziekenhuis van Groningen ontsnapte, verzetsman clandestien de noodzakelijke medische zorg had verleend. Roelfsema werd die nacht door een moordcommando van Nederlandse SS'ers uit zijn huis gehaald onder het voorwendsel dat hij door de politie moest worden verhoord in verband met een politiezaak. Hij nam daarop in een auto plaats; deze reed naar de oude weg tussen Ruinen en Eursinge, waar Roelfsema volgens de Duitsers 'op de vlucht werd neergeschoten'. De volgende morgen werd zijn lijk, met een kogel doorboord, onder de gemeente Ruinen uit een droge sloot gehaald. De moord was op aanwijzing van de Duitse Sicherheitsdienst gepleegd als reactie op aanslagen van verzetsgroepen in Zuidoost- Drenthe. 

Zijn begrafenis vond onder grote belangstelling en verontwaardiging te Meppel plaats. Er was een grote verzameling bloemstukken van verenigingen en particulieren en vrijwel al het personeel van het Diaconessenhuis en een groot aantal leden van de voetbalvereniging Meppeler Sport Club, waarvan Roelfsema lid was geweest. Dr. J.C. Jörg, als vriend van de familie en als voorzitter van het Diaconessenhuis, zei in zijn toespraak dat alle witte chrysanten die de groeve dekten, niet in staat waren een zwarte daad te bedekken en niet een vergoeding konden vormen voor datgene wat in de persoon van Roelfsema ontnomen was. Hij zei verder: "Wij staren ons blind en wij vragen ons af of de onbekenden wel geweten hebben wat zij gedaan hebben. God in de hemel, vergeef het hun, want zij weten niet wat zij deden." De vader van Roelfsema zei: "Onze zoon is het slachtoffer geworden van een mateloze verblinding maar het is ons een troost dat wij hem zagen op de baar met een zachte glimlach op het gelaat." De echtgenote van Roelfsema was ten tijde van de dood van haar echtgenoot zes maanden zwanger van zijn zoon, Roeli. Roelfsema werd later herbegraven op het Ereveld Loenen.

Aan de Munnekenweg net buiten Ruinen is in september 1948 in de wegberm een monument geplaatst in de vorm van een grote zwerfkei met de tekst "dr. E.J. Roelfsema 29 SEPT. 1943". Ook werd later een straat in Meppel naar hem vernoemd.



</doc>
<doc id="2794403" url="https://nl.wikipedia.org/wiki?curid=2794403" title="Voedingskleurstof">
Voedingskleurstof

Voedingskleurstof is een type kleurstof die dient om kleur te geven aan voedselproducten. Zowel in commerciële voedselproductie als koken in huiselijke kring worden dergelijke kleurproducten gebruikt. Mede vanwege het feit dat bakkleurstof niet giftig is, wordt het ook vaak voor andere doeleinden gebruikt, waaronder cosmetica en geneesmiddelen.



</doc>
<doc id="2794771" url="https://nl.wikipedia.org/wiki?curid=2794771" title="Aqua Tofana">
Aqua Tofana

Het Aqua Tofana is een beroemd geworden gif. Het is ook als "Aqua Toffana", "Acqua Toffana", "Aqua Tufania" en "Acqua di Napoli" bekend. De Fransen gebruiken ook de naam "eau admirable" of "eau de Brinvillier(s)" naar de ter dood veroordeelde gifmengster Marie-Madeleine-Marguerite d'Aubray, Marquise de Brinvilliers (1630–1676). In Frankrijk noemde Liselotte van de Palts het schertsend "poudre de succession" een bijnaam die veel gebruikt wordt, ook al gaat het niet werkelijk om een poeder maar om een vloeistof. Arseen(III)oxide is wel een kristallijn en goed oplosbaar wit poeder.

Over de bestanddelen is bekend dat het arseenoxide, antimonium en loodoxide bevatte. Het is mogelijk dat ook belladonna tot de bestanddelen behoorde. De precieze receptuur is verloren gegaan maar het resultaat was een geur-, smaak- en kleurloze vloeistof die goed met water en wijn kon worden vermengd en in spijzen niet opviel. Ook cantharide, een substantie gewonnen uit de Spaanse vlieg wordt genoemd.

De groene knolamaniet en de daarin aanwezige zeven giffen waaronder het in een dosis van 1 gram dodelijke alfa-amanitine werd door de Romeinen gebruikt. Heksen en gifmengsters in het zuiden van Italië kenden ook in de 17e en 18e eeuw de dodelijke werking van deze paddenstoel die in kleine doses dodelijk is maar vaak pas na dagen, wanneer iedere geneeskundige hulp te laat komt, een dodelijke leverziekte veroorzaakt.

Arseen(III)oxide is een oxide van arseen, met als brutoformule AsO. De stof komt voor als een toxisch wit kristallijn poeder, dat redelijk goed oplosbaar is in water.

Het sterke gif veroorzaakte, zo heet het, na enige maanden een onafwendbare dood. Daarvoor waren vijf of zes druppels genoeg. Door de druppels precies te doseren werd een kort of lang sterfbed bereikt. Volgens tijdgenoten stierven honderden mensen, waaronder pausen, aan het gif. Gif werd door vijanden of rivalen toegediend maar de slechte stand van de medische kennis, slechte hygiëne en bedorven voedsel veroorzaakten veel sterfgevallen die ten onrechte aan gif werden geweten. De 18e-eeuwers kenden aan het aqua Tofana zeer bijzondere werking toe, zo zou een vergiftiging met precies gedoseerde druppels die op van tevoren berekende tijdstippen werden toegediend de dood op een van tevoren bepaald tijdstip veroorzaken. Dat zou de gifmenger en zijn of haar handlangers de kans geven om te ontsnappen of hun sporen uit te wissen.


De giftige uitwerking van arseen was al eeuwen bekend voordat de gifmengster Giuliana Toffana in juli 1659 in Rome met haar dochter en drie medewerksters voor de moord op 600 mensen werd geëxecuteerd. Het is echter onzeker of zij haar naam aan het gif heeft gegeven.

Ook de Napolitaanse gifmengster Gravin Tufania of Teofania di Adamo wordt genoemd. Zij zou in 1709 of 1719 zijn opgehangen. Giuliana Toffana zou haar dochter zijn geweest.

Een bijzonderheid was dat het Aqua Tofana openlijk werd verkocht, vaak in flesjes met het portret van Sint Nicolaas. De Heilige Nicolaas, wiens graf in Bari veel pelgrims trekt, is beroemd vanwege het welriekende water dat zich steeds weer onder de kist verzamelt.

De Frans-Italiaanse aristocrate Olympia Mancini werd beschuldigd van verschillende (onbewezen) gifmoorden.

Men beschuldigde in de 18e eeuw de jezuïeten en de aan de vrijmetselarij verwante Illuminati dat dezen hun tegenstanders en lastige personen met gif uit de weg ruimden. Van ten minste twee pausen, Clemens XIII en Clemens XIV werd in die tijd gezegd dat zij zouden zijn vergiftigd. Voltaire beschreef paus Clemens XIV als "het slachtoffer van de Jezuïeten". Wolfgang Amadeus Mozart heeft volgens Constanze Mozart in de maanden voor zijn dood gezegd dat hij met Aqua Tofana was vergiftigd. Waarschijnlijk leed hij aan een nierziekte. In het gepubliceerde dagboek van Vincent Novello en Mary Novello wordt vermeld dat Constanze hen dat in 1829 heeft verteld. Voor deze toedracht bestaat geen bewijs. Heel misschien duidt het manuscript van 'Die Zauberflöte' op het tegendeel. Bij onderzoek aan zijn manuscripten vonden de musicologen Oliver Hahn en Claudia Maurer Zenck grote hoeveelheden arsenicum in de inkt van het manuscript van ‘Die Zauberflöte’, de opera waaraan Mozart in het laatste jaar van zijn leven werkte.

De angst vergiftigd te worden nam in de 18e eeuw hysterische vormen aan. De talloze onverwachte sterfgevallen en sterfgevallen van jonge mensen werden vaak aan gif toegeschreven, maar arseen was in de dagelijkse leefomgeving soms aanwezig in hoeveelheden die ziekmakend waren. Veel kwalen werden niet herkend en de geneesmiddelen waren zelf vaak gevaarlijk. Men nam bijvoorbeeld antimoon in tegen darmklachten. Ook de modieuze schoonheidsmiddeltjes zoals loodwit om het gezicht te blanketten en kohl bevatten gevaarlijke hoeveelheden zware metalen in de vorm van galeniet (een lood-sulfide) of stibniet.



</doc>
<doc id="2796058" url="https://nl.wikipedia.org/wiki?curid=2796058" title="Strepen van Mees">
Strepen van Mees

Strepen van Mees (Latijn: "leukonychia striata") zijn in de Onychopathie dwarse, witte strepen op de nagels. Ze treden op bij vergiftiging met arseen of Aqua Tofana. Het verschijnsel is genoemd naar de Nederlandse arts R. A. Mees die ze in zijn artikel over toxicologie met als titel "Een verschijnsel bij polyneuritis arsenicosa" beschreef in het Nederlands Tijdschrift voor Geneeskunde.

De strepen zijn horizontale witte afwijkingen van de in het nagelbed opgebouwde nagel. Ze groeien naar buiten en worden uiteindelijk bij de nagelrand afgeknipt. Ook vergiftiging met thallium en andere zware metalen kan tot het ontstaan van de strepen leiden. Deze strepen ontstaan ook door nierfalen. Nierfalen wordt op zijn beurt in sommige gevallen weer door vergiftiging met zware metalen veroorzaakt.


</doc>
<doc id="2796172" url="https://nl.wikipedia.org/wiki?curid=2796172" title="Gerard Kraus">
Gerard Kraus

Gerard Kraus (20 augustus 1898 – Groningen, 5 juni 1956) was een Nederlands arts en psychiater.

Gerard Kraus behaalde zijn HBS-diploma in Hilversum en studeerde daarna medicijnen aan de Rijksuniversiteit Utrecht. Na voltooiing van zijn studie was hij enige tijd assistent van prof. Jelgersma te Leiden en van prof. Wiersma te Groningen. In 1927 werd hij benoemd tot afdelingsgeneesheer in het provinciaal ziekenhuis te Santpoort, dat in 1943 op bevel van de Duitse bezetter ontruimd moest worden. Alle patiënten, geneeskundigen en het verplegend personeel hebben onder zijn supervisie een goed heenkomen gevonden naar instellingen elders in Nederland.

In 1931 promoveerde hij cum laude aan de Rijksuniversiteit Groningen op het proefschrift 'Krankzinnigheid in Nederland'. In hetzelfde jaar volgde hij, als jongste geneesheer, dr. Van der Scheer op als geneesheer-directeur van het provinciaal ziekenhuis te Santpoort.

In 1950 werd dr. Gerard Kraus benoemd tot gewoon hoogleraar in de psychiatrie aan de Rijksuniversiteit Groningen, opnieuw als opvolger van dan professor Van der Scheer. In de daarop volgende jaren bracht hij op verzoek van de World Mental Health Organisation bezoeken aan diverse landen in het Midden-Oosten, Egypte, Soedan en Pakistan en rapporteerde over de aldaar heersende problemen op het gebied van de geestelijke gezondheidszorg.

Na echtscheiding van zijn eerste vrouw vestigde hij zich enige jaren later opnieuw in Groningen, na jaren in Santpoort gewoond te hebben.

Van diverse wetenschappelijke publicaties is het 'Leerboek der Psychiatrie' misschien wel een van de bekendste. Dit leerboek is nog vele jaren verplichte literatuur geweest voor talloze studenten psychiatrie. Het leerboek verscheen postuum in 1957, een jaar na zijn plotselinge overlijden van Gerard Kraus op 5 juni 1956. Hij werd als hoogleraar in 1957 opgevolgd door professor Baan. Gerard Kraus ligt begraven op de begraafplaats Selwerderhof in Groningen.


</doc>
<doc id="2796481" url="https://nl.wikipedia.org/wiki?curid=2796481" title="Apixaban">
Apixaban

Apixaban is een nieuw oraal antistollingsmiddel (NOAC) dat ingrijpt in de bloedstolling door het remmen van factor Xa. Het wordt in de handel gebracht onder de merknaam: Eliquis In tegenstelling tot de klassieke anticoagulantia mist het een middel zoals vitamine K dat de werking kan couperen.

Preventie van veneuze trombo-embolische voorvallen bij volwassenen na een electieve heup- of knievervangende operatie. De dosering is 2x daags 2,5mg. De behandelingsduur is 5 weken bij een heupoperatie en twee weken bij een knieoperatie.

Inmiddels is het middel sinds 23 mei 2013 ook Europees geregistreerd voor preventie van beroerte en systemische embolie bij volwassen patiënten met niet-valvulair atriumfibrilleren. De dosering is bij die indicaties 2x per dag 5mg.

De biologische beschikbaarheid is 50%. Na inname wordt de maximale bloedspiegel na circa 3,5 uur bereikt. De metabolisering verloopt via CYP3A4/5 tot inactieve omzettingsproducten. De halveringstijd is circa 12 uur. Het gebruik wordt niet aanbevolen bij een creatinineklaring lager dan 15 ml/min.

Apixaban is een substraat voor CYP3A4/5 en P-glycoproteïne. Gelijktijdige toediening van geneesmiddelen die sterke remmers zijn van CYP3A4 en P-glycoproteïne) wordt niet aanbevolen wegens een mogelijk klinisch belangrijke stijging van de plasmaconcentratie van apixaban.
Gelijktijdig gebruik van apixaban met sterke CYP3A4-inductoren en P-glycoproteïne kan leiden tot lagere plasmaconcentraties van apixaban.

Vanwege het vergrote risico van bloedingen is voorzichtigheid geboden bij het gelijktijdig behandelen van patiënten met andere anticoagulantia, NSAID's en plaatjesaggregatieremmers.

Voor de kortdurende indicatie wordt apixaban door de CVZ als gelijkwaardig beschouwd aan rivaroxaban en is opgenomen in het basispakket van medicijnen.

De levenslange indicatie is per maart 2013 eveneens onder voorwaarden opgenomen.

Ook van dit middel blijven de werkelijke kosten geheim.

Op 28 juni 2013 reageert het CBG op de berichten over maagbloedingen.

Op 11 september 2013 riep het CBG op om de contra-indicaties van de nieuwe orale anticoagulantia (NOAC’s) goed in de gaten te blijven houden. Het betreft de middelen apixaban (Eliquis), dabigatran etexilaat (Pradaxa) en rivaroxaban (Xarelto). Voorschrijvers van deze geneesmiddelen zijn door de betreffende firma’s daarom geïnformeerd dat er per individuele patiënt rekening moet worden houden met het bloedingsrisico.

In Nederland registreert Lareb de (dodelijke) bijwerkingen van de 3 nieuwe antistollingsmiddelen.


</doc>
<doc id="2796865" url="https://nl.wikipedia.org/wiki?curid=2796865" title="Grootbereider">
Grootbereider

Een grootbereider is een (openbare of ziekenhuis)apotheek, die:

Volgens de Geneesmiddelenwet dienen geneesmiddelen geregistreerd te zijn. Hiermee wordt de kwaliteit van het geneesmiddel gegarandeerd.

Vanuit het gegeven dat iedere patiënt uniek is, moet echter worden vastgesteld dat niet altijd voor iedere patiënt een geschikt geregistreerd geneesmiddel beschikbaar is.

In het kader van patiëntenzorg op maat is er dus behoefte aan ongeregistreerde geneesmiddelen om de patiënt goed te kunnen behandelen.

Om de veiligheid van zorg te kunnen waarborgen, dienen ook deze middelen te voldoen aan strenge criteria ten aanzien van product en producent. In de afgelopen jaren is een trend ontstaan waarin apotheken elkaar zijn gaan ondersteunen in de uitvoering van bereidingen. De oorzaak hiervan ligt onder andere in strengere eisen vanuit het wettelijk kader (productkwaliteit en ARBO) en de beroepsvereniging, meer aandacht voor efficiency in de apotheekorganisatie, en schaarste in het vinden van adequaat personeel. Een aantal apotheken heeft zich in de loop der tijd volledig gespecialiseerd in collegiale bereidingen en leveringen. Deze collegiale bereiding en levering door regionale of landelijk bereidende apothekers (hierna: collegiale levering) is de laatste jaren in omvang toegenomen.

De Geneesmiddelenwet staat collegiale levering niet vanzelfsprekend toe. Enkel toegestaan is dat een apotheker geneesmiddelen bereidt voor “eigen” patiënten. Dit is verdedigbaar vanuit de individuele zorgvraag van de patiënt. Daarbij worden concessies gedaan in de kwaliteit van het bereidingsproces ten opzichte van geregistreerde geneesmiddelen die geproduceerd worden conform GMP-richtlijnen. De risico’s van bereiding voor eigen patiënten worden wettelijk aanvaard, aangezien slechts een gering aantal patiënten wordt blootgesteld aan het product: er is een relatief laag afbreukrisico. Wanneer apotheken samenwerken neemt het afbreukrisico toe.

De opkomst van gespecialiseerde collegiaal leverende bereidingsapotheken, heeft de Inspectie voor de Gezondheidszorg in 2007 doen besluiten aanvullende eisen voor deze gespecialiseerde apotheken te formuleren, met als doel toetsbare eisen in relatie tot het afbreukrisico van hun activiteiten te stellen. Apotheken die zich gespecialiseerd hebben in collegiale levering hebben in deze circulaire de titel “grootbereiders” gekregen.

Daarmee ontstond een nieuwe subgroep binnen de apotheekbranche. Een representatieve vertegenwoordiging van de groep grootbereiders heeft zich in 2010 verenigd in een platform, dat zich tot doel heeft gesteld gezamenlijk de professionaliteit van grootbereiders te formaliseren en te ontwikkelen.


</doc>
<doc id="2797605" url="https://nl.wikipedia.org/wiki?curid=2797605" title="3-methylpyridine">
3-methylpyridine

3-methylpyridine of β-picoline is een organische verbinding met als brutoformule CHN. De stof komt voor als een kleurloze vloeistof met een sterke geur, die mengbaar is met water. 3-methylpyridine is een zwakke organische base.

3-methylpyridine wordt industrieel bereid door de reactie van acroleïne met ammoniak:

Een meer efficiënte route is echter de reactie van acroleïne met propionaldehyde en ammoniak:

3-methylpyridine wordt gebruikt als precursor voor de productie van chloorpyrifos, een niet-systemisch insecticide. Het is tevens de uitgangsstof voor nicotinezuur (vitamine B), een voor de mens noodzakelijk vitamine.




</doc>
<doc id="2797612" url="https://nl.wikipedia.org/wiki?curid=2797612" title="4-methylpyridine">
4-methylpyridine

4-methylpyridine of γ-picoline is een organische verbinding met als brutoformule CHN. De stof komt voor als een kleurloze vloeistof met een sterke geur, die mengbaar is met water. 4-methylpyridine is een zwakke organische base.

4-methylpyridine wordt bereid door de reactie van aceetaldehyde en ammoniak, in aanwezigheid van een oxide als katalysator. Daarbij ontstaat ook een kleine hoeveelheid van het structuurisomeer 2-methylpyridine.

4-methylpyridine wordt gebruikt als bouwsteen voor andere heterocyclische verbindingen. Zo levert de ammoxidatie ervan 4-cyanopyridine, dat een precursor is voor een hele reeks derivaten, zoals het antituberculosemiddel isoniazide. Door reactie met formaldehyde kan 4-vinylpyridine verkregen worden.




</doc>
<doc id="2798059" url="https://nl.wikipedia.org/wiki?curid=2798059" title="Dermatoom (huidmes)">
Dermatoom (huidmes)

Een dermatoom (letterlijk "huidsnijder") is een chirurgisch instrument om dunne plakken huid van een donorgebied af te halen om er een huidtransplantatie meer uit te voeren. Het meest wordt deze techniek gebruikt om huid te reconstrueren die beschadigd is door derdegraads brandwonden of verwonding.

Dermatomen worden met de hand, elektrisch of pneumatisch aangedreven. De eerste trommeldermatoom, ontwikkeld in de jaren dertig van de twintigste eeuw, werd met de hand aangedreven. Hierna verschenen dermatomen die met luchtdruk werden aangedreven, zoals de Browndermatoom, met hogere snelheid en precisie. Elektrische dermatomen kunnen dunnere en langere huidstrips afsnijden met een meer homogene dikte.

Dit zijn handdermatomen die meestal als "mes" of "scalpel" aangeduid. Het nadeel hiervan is dat de huidlappen vaak onregelmatige randen hebben en een variërende dikte. Er is veel ervaring nodig voor deze techniek.

Er zijn meerdere types dermatomen, gewoonlijk genoemd naar hun uitvinder.






</doc>
<doc id="2798408" url="https://nl.wikipedia.org/wiki?curid=2798408" title="Sint-Julianusgasthuis">
Sint-Julianusgasthuis

Het Sint-Julianusgasthuis is een historisch gasthuis in Antwerpen dat tegenwoordig dienstdoet als kunstgalerij De Zwarte Panter. Het gasthuis werd gesticht in 1305 door Ida van der List-van Wijneghem en kanunnik Jan Tuclant en diende als herberg voor (arme) vreemdelingen op doorreis.

Jaarlijks op Witte Donderdag organiseert de Antwerpse vzw Sint-Julianusgasthuis er een pelgrimsmaaltijd voor twaalf armen ter nagedachtenis van Het Laatste Avondmaal van Jezus. De vereniging telt steeds twaalf welgestelde leden die zich identificeren met de twaalf apostelen.



</doc>
<doc id="2799243" url="https://nl.wikipedia.org/wiki?curid=2799243" title="Rateltikker">
Rateltikker

Een rateltikker is de benaming voor een geluidshulp bij een verkeerslicht. Dit apparaat:
Het dient als hulp voor blinden en slechtzienden die de kleuren van het verkeerslicht niet kunnen onderscheiden.


</doc>
<doc id="2799589" url="https://nl.wikipedia.org/wiki?curid=2799589" title="Apotheek Claessens">
Apotheek Claessens

Apotheek Claessens is een gebouw uit 1918 in het centrum van de Nederlandse gemeente Heerlen. Het is een ontwerp van Jos Klijnen en heeft sinds 1999 een beschermde status als rijksmonument. Het bouwwerk ligt aan de Bongerd 2 en dient sinds de opening in 1918 als apotheek.



</doc>
<doc id="2799909" url="https://nl.wikipedia.org/wiki?curid=2799909" title="Charrière">
Charrière

De charrière (Ch) is een naar de Parijse instrumentmaker Joseph-Frédéric-Benoît Charrière genoemde eenheid voor kleine diameters. De waarde van één Ch is ⅓ mm. Een naald met een diameter van Ch 4 heeft dus een diameter van 1⅓ mm.

De Ch, die ook wel met "Franse Maat" (Fr) wordt aangeduid, gebruikt men bijvoorbeeld voor de diameter van optische vezels en medische attributen (zoals maagsondes en blaaskatheters). Bij weergave van de maat wordt de eenheid vóór de waarde geplaatst. Zo spreekt men bijvoorbeeld over een maagsonde "charrière 14" of "Ch 14". Met de charrière wordt de buitendiameter aangeduid; deze zegt dus niets over de grootte van het lumen. Zo hebben een Ch 20 tweewegkatheter en een Ch 20 driewegkatheter dezelfde buitendiameter, maar van de laatste zullen de lumina beduidend smaller zijn.


</doc>
<doc id="2801320" url="https://nl.wikipedia.org/wiki?curid=2801320" title="Laminarine">
Laminarine

Laminarine is een polysacharide uit de groep van β-glucanen. Het komt in de natuur voor in vele planten en in verschillende soorten algen, vooral bruinwieren en diatomeeën, waarvoor het een reservesuiker is, die kan omgezet worden in koolhydraten (glucose), zoals zetmeel in planten. Het heeft een β-(1→3)-glucoseketen waaraan vertakkingen met β-(1→6)verbindingen kunnen voorkomen. De oplosbaarheid van laminarine in water hangt af van de opbouw van de glucoseketen; als die niet vertakt is, is het goed oplosbaar. Als de keten vertakt is, daalt de oplosbaarheid. Er zijn bruinwieren gevonden met oplosbaar laminarine ("Laminaria digitata") en andere met onoplosbaar laminarine ("Laminaria cloustoni" of "Laminaria hyperborea").

Laminarine wordt op grote schaal gewonnen uit bruinwiersoorten, in het bijzonder "Laminaria digitata". Dit levert een wit, oplosbaar, zeer voedingsrijk poeder.

In Japan behoren "Laminaria"soorten met laminarine (kombu) tot de dagelijkse voeding.

Laminarine heeft, net als andere β-glucanen, een biologische activiteit. Het wordt in de land- en tuinbouw ingezet als biopesticide tegen bladschimmels. Het is zelf geen actieve stof maar het stimuleert het eigen verdedigingsmechanisme van de gewassen tegen de schimmels. Het is niet toxisch en wordt biologisch afgebroken tot kleinere oligosachariden en glucose. Het is in de Europese Unie toegelaten sedert 1 april 2005. Het Franse bedrijf Laboratoires Goëmar verkoopt het onder de merknamen "Vacciplant" en "Iodus 2 CS". Een ander product met gelijkaardige werking is het extract uit de Sachalinse duizendknoop ("Fallopia sachalinensis" of "Reynoutria sachalinensis"), merknaam "Regalia® Maxx Biofungicide" dat sedert 2000 is toegelaten in de Verenigde Staten.

Laminarine heeft ook medisch potentieel. Gezuiverd laminarine, geëxtraheerd uit sporofyten van "Laminaria digitata" wordt door deze firma verkocht onder de merknaam "Phycarine". Dit blijkt het immuunsysteem te stimuleren. In gesulfateerde vorm heeft het potentieel als ontstekingsremmer.

Laminarine dat gesulfateerd is, kan een anticoagulans zijn, afhankelijk van de zuiverheid en de omstandigheden waaronder de sulfatering gebeurt.




</doc>
<doc id="2801372" url="https://nl.wikipedia.org/wiki?curid=2801372" title="Gliocladium catenulatum">
Gliocladium catenulatum

Gliocladium catenulatum is een natuurlijk voorkomende bodemschimmel die gebruikt wordt als biologisch fungicide, onder meer voor het voorkomen van fusariumrot en wortelphytophthora. Hiervoor wordt de stam "G. catenulatum" J1446 gebruikt, die in het laboratorium wordt gekweekt en oorspronkelijk werd geïsoleerd uit bodemstalen afkomstig van verschillende plaatsen in Finland. Het is een poeder dat, gemengd met water, wordt verspoten over de planten of dat in de bodem wordt ingebracht. Het koloniseert de bladeren en wortels en verhindert zo dat ze aangevallen worden door schimmelziekten. Het is in de Europese Unie toegelaten sedert 1 april 2005. Het wordt geproduceerd door het Finse bedrijf Verdera (vroeger Kemira Agro) en verkocht onder de merknaam "Prestop". Het kan worden gebruikt op vele soorten groenten, kruiden, aardbeien en sierplanten. Het is onschadelijk voor planten, dieren en mensen. Het mag gebruikt worden in de biologische landbouw.



</doc>
<doc id="2801441" url="https://nl.wikipedia.org/wiki?curid=2801441" title="Ampelomyces quisqualis">
Ampelomyces quisqualis

Ampelomyces quisqualis is een natuurlijk voorkomende schimmel. Het is een hyperparasiet van echte meeldauw en wordt gebruikt voor de biologische bestrijding daarvan op druiventeelten. Het infecteert en vormt pycnidiën in de schimmeldraden en conidiën van schimmels uit de familie "Erysiphaceae". Dit remt de groei en kan leiden tot het afsterven van de meeldauwkolonie.

De naam "Ampelomyces quisqualis" werd gegeven door Vincenzo de Cesati in 1852. Anton de Bary noemde de schimmel "Cicinnobolus cesatii" in 1870. Chester W. Emmons beschreef uitgebreid het antagonisme van de schimmel ten opzichte van echte meeldauw in 1930.

"Ampelomyces quisqualis" is in de Europese Unie toegelaten als schimmelbestrijdingsmiddel sedert 1 april 2005. Het commercieel verkrijgbaar product, "AQ10" bevat de stam "A. quisqualis" AQ10, die wordt bekomen door fermentatie in vloeibaar midden. "AQ10" wordt verkocht door Intrachem (oorspronkelijk door Ecogen Inc.).



</doc>
<doc id="2801600" url="https://nl.wikipedia.org/wiki?curid=2801600" title="Sabina Spielrein">
Sabina Spielrein

Sabina Naftoelovna Spielrein (Russisch: Сабина Нафтуловна Шпильрейн) (Rostov aan de Don, 7 november 1885 - aldaar, 12 augustus 1942) was een van de eerste vrouwelijke psychoanalytici. Als patiënt van Carl Gustav Jung vormde ze de aanleiding tot diens correspondentie met Sigmund Freud.

Sabina Spielrein werd geboren op 7 november 1885 in Rostov aan de Don, Rusland, in een rijke joodse familie. Haar vader, Naftoel Arkadjevitsj Spielrein, was entomoloog en zakenman. Haar moeder, Emilia Markovna Lujublinskaja, was tandarts.

Ze kreeg een strenge opvoeding en volgde basisonderwijs in Polen. Ze leerde heel wat talen: Russisch, Pools, Duits, Frans, Engels, Latijn, Grieks en Hebreeuws.

In 1904 trok ze naar Zürich om geneeskunde te studeren. In augustus werd ze als patiënt van Carl Gustav Jung opgenomen in Burghölzli, het psychiatrisch ziekenhuis van de Universiteit Zürich. Ze kreeg de diagnose hysterie. Als kind was ze vaak geslagen door haar vader. Daarbij ervoer ze seksuele opwinding en ze begon te masturberen door haar benen tegen elkaar te knijpen. Haar moeder creëerde echter een taboe rond alles wat met seks te maken had, en eiste van Sabina's school dat het leerprogramma in die zin aangepast werd. Rond haar negentiende kon ze niemand meer aankijken en niet meer eten in het openbaar wegens de irrationele angst dat ze het daarbij in haar broek zou doen. Ze kende aanvallen van agressie en trok gekke gezichten of stak haar tong uit.

Jung schreef hierover brieven aan Sigmund Freud in Wenen. Hun correspondentie droeg bij tot de ontwikkeling van de psychoanalyse. Spielrein werd Jungs assistente bij het uitvoeren van associatietests, onder andere bij Jungs vrouw Emma. In juni 1905 werd Spielrein uit het psychiatrisch ziekenhuis ontslagen. Ze ging in een appartement in Zürich wonen en psychiatrie studeren. Uit brieven tussen haar en Jung blijkt een sterke emotionele band. Of ze ook seksuele betrekkingen hadden, blijft voorwerp van speculatie. Deze situatie leidde tot Jungs vertrek uit de Universiteit Zürich.

In 1911 studeerde Sabina Spielrein af met een doctoraatsthesis over schizofrenie. Een jaar later trouwde ze met de Russische dokter Pavel Scheftel, met wie ze twee dochters kreeg: Irma Renata (1912) en Eva (1924). Als psychoanalytica werkte ze in Zwitserland en Duitsland. Een van haar patiënten was Jean Piaget. Psychoanalytici als Melanie Klein werden door haar beïnvloed. Ze speelde een rol bij de introductie van de psychoanalyse in Rusland, totdat Jozef Stalin dat verbood in 1936.

Op 12 augustus 1942 werden Sabina en haar twee dochters samen met 27.000 andere, vaak joodse slachtoffers omgebracht door een Duits doodseskader in Zmievskaja Balka in Rostov aan de Don.

Na haar dood dreigde Spielrein in de vergetelheid terecht te komen, totdat haar geschriften en haar briefwisseling met Jung gepubliceerd werden in de jaren 70.

Haar belang voor de psychoanalyse is tweevoudig: ten eerste als de patiënt die de aanleiding vormde tot het contact tussen Jung en Freud, ten tweede als een van de eerste vrouwelijke psychoanalytici. Ze liet tientallen wetenschappelijke artikels na, waaronder "Die Destruktion als Ursache des Werdens" (1912). Ze ontwikkelde mee de concepten levens- en doodsdrift. Dit werden belangrijke termen in de psychoanalyse van Sigmund Freud, met wie ze eveneens correspondeerde.



</doc>
<doc id="2802167" url="https://nl.wikipedia.org/wiki?curid=2802167" title="1q21.1-copynumbervariaties">
1q21.1-copynumbervariaties

De 1q21.1-copynumbervariaties zijn zeldzame afwijkingen van chromosoom 1.

Normaal bevat een menselijke cel één paar identieke chromosomen op chromosoom 1. Bij de 1q21.1 copynumbervariaties is één chromosoom van het paar chromosomen niet compleet, doordat delen van de sequentie van het chromosoom ontbreken of overcompleet doordat er delen van de sequentie te veel zijn. Hierdoor heeft een van de chromosomen van chromosoom 1 de juiste lengte en is het andere te kort of te lang.

De structuur van 1q21.1 is uiterst complex. Het gebied van 1q21.1 heeft een grootte van ongeveer 6 Megabase (Mb) (van 141.5 Mb tot 147.9 Mb). Er zijn binnen 1q21.1 twee gebieden aan te wijzen waar een copynumbervariatie zich kan voordoen: het proximale gebied of TAR-gebied (van 144.1 tot 144.5 Mb) en het distale gebied (van 144.7 tot 145.9). Meestal beperkt een copynumbervariatie zich tot een van deze gebieden, maar soms is er sprake van een deletie die zich uitstrekt naar het andere gebied. 1q21.1 kent meerdere herhalingen van dezelfde structuur (zie in afbeelding de gelijkgekleurde gebieden in de middelste kolom). Slechts 25% van de structuur is niet gedupliceerd. Daarnaast zijn er verschillende gaten ("gaps") in de sequentie die nog niet nader zijn ingevuld, waardoor de begin- en eindpunten van copynumbervariaties niet goed zijn vast te stellen. Vijftien van deze gaps moeten nog in beeld worden gebracht. Het gaat in totaal om 700 kilobase, waarvan nog wordt vermoed dat hierin genen kunnen liggen. Het gebied wordt in de literatuur een van de moeilijkste delen van het menselijk genoom genoemd om in kaart te brengen.

In de literatuur worden er vier vormen van 1q21.1-copynumbervariaties geduid:

De afwijkingen die voortkomen uit de copynumbervariaties kennen een fenotype met een hoge mate van genetische variatie en kunnen bij individuen in verschillende vormen voorkomen. Er zijn gevallen bekend van dragers van de afwijking die volkomen normaal functioneren. Daarnaast zijn er gevallen met symptomen van geestelijke achterstand en diverse lichamelijke afwijkingen.

Meiose is het proces van het delen van cellen bij mensen. Bij meiose worden de chromosoomparen gesplitst en wel zo dat van ieder paar één vertegenwoordiger naar een dochtercel gaat. Hierdoor wordt, per cel, het aantal chromosomen gehalveerd, terwijl ieder kenmerk (gen) toch nog aanwezig blijft. Wat de informatie voor elk kenmerk inhoudt, wordt louter door het toeval bepaald.
Naast het toevalsproces voor wat betreft de kenmerken, vindt er een tweede toevalsproces plaats. In dit tweede toevalsproces worden er in het DNA op een willekeurige manier stukjes DNA weggelaten (deletie), toegevoegd (duplicatie), verplaatst (translocatie) en omgedraaid (inversie). Dit proces vindt plaats om meer genetische verschillen tussen mensen aan te brengen. Dit proces verklaart waarom zelfs een eeneiige tweeling genetisch niet 100% gelijk is.

Probleem van het tweede toevalsproces is dat er genetische fouten kunnen ontstaan rond de conceptie. Door met name de deletie en de duplicatie kunnen chromosomen korter of langer worden. Het resultaat van een spontane verandering in de structuur van DNA is een zogenoemde copynumbervariatie. Door het ontstaan van een copynumbervariaties kunnen chromosomen van ongelijke grootte worden samengebracht in een nieuwe cel. Als dit gebeurt rond de conceptie, ontstaat er uit deze eerste cel een mens met een genetische variatie. Dit kan zowel positief als negatief uitvallen. In positieve gevallen ontstaat er een mens uit die in staat is tot een bijzondere vaardigheid die positief wordt beoordeeld, bijvoorbeeld in sport of wetenschap. In negatieve gevallen kun je te maken krijgen met een syndroom of een ernstige handicap.

Op basis van het meiose-proces kan het syndroom op twee manieren ontstaan.

Vervolgens treden er problemen op in de ontwikkeling van het embryo in de eerste maand van de zwangerschap. Ongeveer 20 tot 40 dagen na de bevruchting gaat er iets fout in de aanleg van de lichaamsdelen en hersenen, wat een kettingreactie op gang brengt.

Doordat er veel herhalingen zijn op 1q21.1 is de kans groter op een ongelijke crossing-over bij meiose, waardoor er delen van het chromosoom verloren kunnen gaan.



</doc>
<doc id="2803098" url="https://nl.wikipedia.org/wiki?curid=2803098" title="Jenna Talackova">
Jenna Talackova

Jenna Talackova (Vancouver, 15 oktober 1988) is een model dat geboren en woonachtig is in Vancouver, Canada.

Talackova werd geboren als Walter Talackov en begon op 14-jarige leeftijd aan een hormonentherapie. In 2008 onderging zij een geslachtsoperatie. In april 2012 spraken ruim 40.000 mensen zich via een onlinepetitie uit tegen de diskwalificatie van Talackova, nadat organisatoren haar de toegang tot de 61ste editie van Miss Universe Canada hadden ontzegd. De organisatie kwam hier op terug en Talackova kon deelnemen op voorwaarde dat zij voldeed aan de in Canada geldende wettelijke vereisten voor de erkenning van het geslacht en aan de "standaarden van andere internationale wedstrijden". De missverkiezing vond op 19 mei 2012 plaats in Toronto, Talackova werd niet verkozen.


</doc>
<doc id="2803360" url="https://nl.wikipedia.org/wiki?curid=2803360" title="1q21.1 proximale deletie en duplicatie">
1q21.1 proximale deletie en duplicatie

De 1q21.1 proximale deletie en duplicatie zijn zeldzame afwijkingen van chromosoom 1. In de type-aanduiding staat de '1' voor chromosoom 1, de 'q' voor het lange deel van het chromosoom , '21.1' voor de band waarin de afwijking zich bevindt. Het is een vorm van de 1q21.1 copynumbervariaties en het betreft afwijkingen in het proximale gebied van de 1q21.1 band.

Normaal bevat een menselijke cel één paar identieke chromosomen op chromosoom 1. Bij de 1q21.1 proximale deleties en duplicaties is één chromosoom van het paar chromosomen niet compleet, doordat delen van de sequentie van het chromosoom ontbreken of overcompleet doordat er delen van de sequentie te veel zijn. Hierdoor heeft een van de chromosomen van chromosoom 1 de juiste lengte en is het andere te kort of te lang.

De structuur van 1q21.1 is uiterst complex. Het gebied van 1q21.1 heeft een grootte van ongeveer 6 Megabase (Mb) (van 141.5 Mb tot 147.9 Mb). Er zijn binnen 1q21.1 twee gebieden aan te wijzen waar een copynumbervariatie zich kan voordoen: het proximale gebied of TAR-gebied (van 144.1 tot 144.5 Mb) en het distale gebied (van 144.7 tot 145.9). Meestal beperkt een copynumbervariatie zich tot een van deze gebieden, maar soms is er sprake van een deletie die zich uitstrekt naar het andere gebied. 1q21.1 kent meerdere herhalingen van dezelfde structuur (zie in afbeelding de gelijkgekleurde gebieden in de middelste kolom). Slechts 25% van de structuur is niet gedupliceerd. Daarnaast zijn er verschillende gaten ("gaps") in de sequentie die nog niet nader zijn ingevuld, waardoor de begin- en eindpunten van copynumbervariaties niet goed zijn vast te stellen. Vijftien van deze gaps moeten nog in beeld worden gebracht. Het gaat in totaal om 700 kilobase, waarvan nog wordt vermoed dat hierin genen kunnen liggen. Het gebied wordt in de literatuur een van de moeilijkste delen van het menselijk genoom genoemd om in kaart te brengen.

Meiose is het proces van het delen van cellen bij mensen. Bij meiose worden de chromosoomparen gesplitst en wel zo dat van ieder paar één vertegenwoordiger naar een dochtercel gaat. Hierdoor wordt, per cel, het aantal chromosomen gehalveerd, terwijl ieder kenmerk (gen) toch nog aanwezig blijft. Wat de informatie voor elk kenmerk inhoudt, wordt louter door het toeval bepaald.
Naast het toevalsproces voor wat betreft de kenmerken, vindt er een tweede toevalsproces plaats. In dit tweede toevalsproces worden er in het DNA op een willekeurige manier stukjes DNA weggelaten (deletie), toegevoegd (duplicatie), verplaatst (translocatie) en omgedraaid (inversie). Dit proces vindt plaats om meer genetische verschillen tussen mensen aan te brengen. Dit proces verklaart waarom zelfs een eeneiige tweeling genetisch niet 100% gelijk is.

Probleem van het tweede toevalsproces is dat er genetische fouten kunnen ontstaan rond de conceptie. Door met name de deletie en de duplicatie kunnen chromosomen korter of langer worden. Het resultaat van een spontane verandering in de structuur van DNA is een zogenoemde copynumbervariatie. Door het ontstaan van een copynumbervariaties kunnen chromosomen van ongelijke grootte worden samengebracht in een nieuwe cel. Als dit gebeurt rond de conceptie, ontstaat er uit deze eerste cel een mens met een genetische variatie. Dit kan zowel positief als negatief uitvallen. In positieve gevallen ontstaat er een mens uit die in staat is tot een bijzondere vaardigheid die positief wordt beoordeeld, bijvoorbeeld in sport of wetenschap. In negatieve gevallen kun je te maken krijgen met een syndroom of een ernstige handicap.

Op basis van het meiose-proces kunnen de afwijkingen op twee manieren ontstaan.

Doordat er veel herhalingen zijn op 1q21.1 is de kans groter op een ongelijke crossing-over bij meiose, waardoor er delen van het chromosoom verloren kunnen gaan.

Een deletie beperkt zich meestal tot het proximale gebied. Er wordt dan gesproken van een zogenoemde Class I-afwijking.

Er zijn echter gevallen bekend waarbij de deletie zodanig groot is dat ook delen van het distale gebied onder de deletie vallen (de zogenoemde Class II-afwijking). Daarnaast worden nog complexe gevallen geduid, voor de situaties waarbij de afwijking zich richt op het proximale gebied en het distale gebied, terwijl de tussenliggende gebieden normaal zijn. Er zijn ook nog enkele atypische varianten bekend. De grootste waargenomen deletie bij een levend individu binnen 1q21.1 is groter dan 5 Mb.


Onderzoek naar de effecten van 1q21.1 proximale deleties en duplicaties staat in de kinderschoenen. De onderzoeken naar het TAR-syndroom, het 1q21.1-deletiesyndroom en het 1q21.1-duplicatiesyndroom hebben gezien de ernstige consequenties die deze afwijkingen oproepen, onderzoek naar het proximale gebied in de schaduw gesteld.

Van de 55 individuen die zijn onderzocht op proximale copynumbervariaties is het beeld als volgt:

Conclusie is dat afwijkingen in proximaal 1q21.1 kunnen bijdragen aan het ontstaan van afwijkende fenotypes, los van de hiervoor genoemde syndromen. Hierdoor is er sprake van een separaat type van copynumbervariaties.


</doc>
<doc id="2803723" url="https://nl.wikipedia.org/wiki?curid=2803723" title="Hector Le Blus">
Hector Le Blus

Hector Michael Isabella Le Blus (Willebroek, 14 mei 1850 - Mechelen, 25 juni 1906) was een Belgisch arts en schepen te Mechelen.

Als telg uit een artsenfamilie in Klein-Brabant studeerde Hector Le Blus geneeskunde in Leuven. Via zijn huwelijk belandde hij in Mechelen.

Hector Le Blus werd hoofdheelmeester van het Onze-Lieve-Vrouw-Gasthuis aan de Keizerstraat in Mechelen. Ook trad hij op als geneesheer voor de Burgerwacht.

Hector Le Blus sensibiliseerde de Mechelse bevolking met affiches, folders, brochures en krantenadvertenties in zijn strijd tegen de tering en TBC. Dit leidde tot zijn eigen “Dispensarium H. Le Blus” in de Frederik de Merodestraat in Mechelen, dat beschikbaar werd voor wereldbefaamde onderzoekers uit verschillende landen.

In 1894 werd Le Blus verkozen tot provincieraadslid in de provincie Antwerpen voor de Katholieke Partij. In 1900 werd hij verkozen tot gemeenteraadslid te Mechelen en benoemd tot schepen van openbare werken in Mechelen in het college geleid door partijgenoot burgemeester Edouard De Cocq. Als schepen was hij betrokken bij het intergemeentelijk overleg met betrekking tot de vervuiling van de Zenne in Brussel en het effect op de benedenstroomse gemeenten waar ook de gezondheidsrisico's zijn aandacht kregen. Na zijn overlijden in 1906 werd Hector Le Blus als schepen opgevolgd door Léo Louveaux en Léon Gobbers.

Hector Le Blus was voorzitter van het Mechelse brandweerkorps, bestuurslid van het Mechels Stedelijk Middelbaar Onderwijs en de Mechelse Muziekacademie. Tevens leidde hij de Provinciale School voor Vroedvrouwen en de Mechelse Academie voor Schone Kunsten.

Vanaf 1901 was Hector Le Blus raadslid van de Koninklijke Kring voor Oudheidkunde, Letteren en Kunst van Mechelen.

Le Blus werd geridderd in de Leopoldsorde en ontving het Burgerkruis Eerste Klas.


</doc>
<doc id="2804856" url="https://nl.wikipedia.org/wiki?curid=2804856" title="Geefhuisjes">
Geefhuisjes

De Geefhuisjes zijn twaalf huisjes die samen het oudste liefdadigheidshofje in Den Haag vormen. Ze worden ook wel de "Heilige Drievuldigheidshuisjes" genoemd. Bijzonder aan dit "hofje" is dat de huisjes aan een straat staan en niet om een tuin heen. De huisjes werden gebouwd in 1565 in het Padmoes, een buurtje waar nu de Nieuwe Kerk staat, grenzend aan het Spui.

Cornelis Barthout Janszoon, de griffier van het Hof van Holland had huurproblemen met de weduwe Margriette Jansdochter, de pachtster van zijn grond. In 1558 sloten de twee partijen een akkoord. Zij beloofde de achterstallige erfhuur te betalen en in het Padmoes een "Sint-Jacobshuisje" te laten bouwen waar vroeger ook zo'n huisje stond. Ze zou het huisje tot haar dood onderhouden en het kapelletje in de wintermaanden met een kaarsje verlichten (van Allerheiligen tot Maria Lichtmis). Ze zou er ook een beeldje neerzetten van Jacob de Meerdere, de patroonheilige van Den Haag.

Naast dat kapelletje bouwde meester Barthout zes huisjes voor armlastige vrouwen. Er was geen minimumleeftijd, zoals in veel andere hofjes. Wel eiste Barthout dat de bewoonsters voor het kapelletje dagelijks vijf Onze Vaders en vijf Weesgegroeten zouden bidden. De vrouwen kregen voor de winter 24 tonnen harde turf. Na de dood van Barthout in 1565 werd een rentmeester benoemd. Later werden er meer huisjes gebouwd, in totaal 15, waarvan er twaalf ter begeving waren. Toen in 1649 werd besloten tot de bouw van de Nieuwe Kerk, werden zes huisjes afgebroken. Voor de bouw van de kerk werd de grond opgehoogd, waardoor de resterende hofjeshuizen laag lagen. Grond- en regenwater vernielden de vloeren. In 1665 werden de resterende huisjes verkocht en werd er een plein aangelegd.

Waar in dezelfde buurt de nieuwe Geefhuisjes gebouwd zouden komen, werd eerst de grond opgehoogd. In 1796 werden de huisjes eigendom van de gemeente. Het beheer kwam toen in handen van het Burgerlijk Armenbestuur. In zijn jonge jaren, toen hij in Den Haag woonde, maakte Vincent van Gogh een schilderij van de Geefhuisjes (omstreeks 1870).

Tot de Tweede Wereldoorlog woonden er enkele arme vrouwen, ze hoefden geen huur te betalen. Na de oorlog waren de huisjes in slechte staat, ze waren niet geïsoleerd, het sanitair was oud, de vloeren waren vochtig en er was geen stroom. De gemeente wilde ze afbreken maar in 1966 kwamen de huisjes op de monumentenlijst. Pas in 1977 kwam er geld beschikbaar voor restauratie. Ieder huisje kreeg een uitbouw met keuken en badkamer. De bewoners betaalden nog steeds geen huur, en het beheer was overgedragen aan de Gemeentelijke Sociale Dienst. Toch kwam er leegstand omdat men de huisjes te klein vond, en ze waren ongeschikt voor ouderen.

Na de restauratie werden in 1990 de huisjes overgedragen aan de Kessler Stichting die de huisjes bestemde voor begeleid wonen van oudere vrouwen, maar na tien jaar bleek dit niet te functioneren. Weer kwam er leegstand. In 2004 werden de huisjes overgedragen aan Stadsherstel Den Haag. De renovatie werd in 2006 afgerond.



</doc>
<doc id="2805086" url="https://nl.wikipedia.org/wiki?curid=2805086" title="Magnetoceptie">
Magnetoceptie

Magnetoceptie of magnetoreceptie is het vermogen tot waarnemen van magnetische velden. Dit komt voor bij verschillende diersoorten zoals duiven, bijen, salamanders, zeeschildpadden, tuimelaars en andere. Men veronderstelt dat dit bij koeien ook het geval zou kunnen zijn, maar dat is nog niet helemaal bewezen.

Deze receptoren zijn in staat veranderingen in het magnetisch veld te detecteren om de richting en geografische breedte te bepalen. Een magneetzin is sinds lang aangetoond bij een verscheidenheid van diergroepen (vogels, vissen, insecten slakken en platwormen), met de meest uitgesproken effecten bij velden van dezelfde orde van grootte als het aardmagnetische veld. Bij duiven is een kleine regio in de schedel gevonden met een grote dichtheid aan zenuwen met daarin biologisch magnetiet. Mensen hebben een gelijksoortige regio met magnetiet in het zeefbeen, een bot van de schedelbasis.

Kan de mens hiermee inderdaad het magneetveld van de aarde waarnemen? In 2001 bleek uit een onderzoek dat mensen met een magneet op het voorhoofd de weg minder goed konden terugvinden dan zonder zo'n stoorzender. Andere onderzoekers vonden echter deze resultaten niet.
In 2007 werd ontdekt dat een magnetisch veld een "evoked potential" kan oproepen in de hersenen.

Recentelijk is er ook een nieuw mechanisme ontdekt voor magnetoceptie: een chemisch kompas dat lichtafhankelijk is. Het is gebleken dat de cryptochroom receptor die gevoelig is voor het violet-blauwe gedeelte van het spectrum ook gevoelig is voor de oriëntatie ten opzichte van het magnetische veld. Het kompas maakt geen onderscheid tussen magnetische noord- en zuidpolen. De oriëntatie van de ogen ten opzichte van het magnetische veld geeft een vogel "visuele" informatie over de richting die wordt gevolgd.Ook de monarchvlinder kan dit systeem gebruiken. Bij de monarchvlinder is het gehele magnetisch kompas ingebouwd in een lichtgevoelige antenne.


</doc>
<doc id="2805103" url="https://nl.wikipedia.org/wiki?curid=2805103" title="Bekrachtiging">
Bekrachtiging

Bekrachtiging is een procedure om de frequentie, duur of intensiteit van gedrag te doen toenemen. Bekrachtiging houdt in dat gedrag in een bepaalde situatie met een zekere systematiek gevolgd wordt door een consequentie (bekrachtiger), met als gevolg een toename van de frequentie, duur of intensiteit van dat gedrag.<br>
Bekrachtiging is een begrip uit de leerpsychologie, meer bepaald de operante conditionering. Het prototype van bekrachtiging is de rat die leert dat telkens wanneer een lichtje brandt, ze op een hendeltje kan drukken, waarna ze voedsel krijgt.

Het basisschema voor operant leren is het S-R-C-schema: gedrag (R van "respons") wordt in bepaalde omstandigheden (S van " stimulus " of SD van "discriminatieve stimulus") gevolgd door een bepaalde consequentie (C). De consequentie is de bekrachtiger. Wat bekrachtigd wordt, is gedrag en niet een persoon. Deze bekrachtiging dient kort of contingent op het gedrag te volgen.

Bekrachtiging is een specifieke technische term en heeft steeds betrekking op bepaald gedrag. Op een knopje duwen, hard werken, je mening uiten, gehoorzamen, roepen, koken, … zijn gedragingen die kunnen bekrachtigd worden. Een uitspraak als: “Jan heeft deze week al zoveel pech gehad, daarom heb ik hem bekrachtigd met een lekker etentje,” is dus fout. Een persoon wordt niet bekrachtigd.

De contingentie van bekrachtiging is belangrijk voor het effect. Contingentie verwijst naar het verband in tijd en ruimte tussen het gedrag en de erop volgende bekrachtiging. Hoe korter bekrachtiging volgt op het gedrag, hoe effectiever.

Bekrachtigers zijn gebeurtenissen (stimuli) die volgen op gedrag en die effecten hebben op dat gedrag. Of iets al dan niet een bekrachtiger is, wordt niet bepaald door de vorm of aard van de gebeurtenis op zich. De meeste bekrachtigers zijn niet absoluut, maar zijn contextgebonden. Een compliment krijgen, is in veel gevallen een bekrachtiger, doch niet altijd. Als iemand in een groep niet graag in de belangstelling staat en plots publiek een compliment krijgt voor een bepaalde inbreng, dan is het mogelijk dat die persoon voortaan minder inbreng zal doen omdat hij niet graag publiek complimenten krijgt.<br>
Een bekrachtiger is dus een functioneel begrip. Skinner omschreef het als volgt: "The only way to tell whether or not a given event is reinforcing to a given organism under given conditions is to make a direct test."<br>
Meestal wordt onderscheid gemaakt tussen positieve en negatieve bekrachtigers. Vaak worden ook primaire en secundaire bekrachtigers onderscheiden.

Een stimulus is een "positieve bekrachtiger" als toediening ervan leidt tot toenemen van het gedrag. Een stimulus is een "negatieve bekrachtiger" als het wegnemen ervan leidt tot toenemen van het gedrag.<br>
Voedsel, gezelschap en geld zijn dikwijls positieve bekrachtigers. Extreme temperaturen, zware klussen en kritiek zijn dikwijls negatieve bekrachtigers.

"Primaire" of "ongeconditioneerde" bekrachtigers zijn bekrachtigers die “van nature” werken, zonder voorafgaande leerervaringen. Voedsel en drank zijn de bekendste primaire bekrachtigers, maar ook bijvoorbeeld “nieuwigheid” is een primaire bekrachtiger.<br>
"Secundaire" of "geconditioneerde" bekrachtigers zijn aangeleerde bekrachtigers. Ze ontlenen hun effect aan vroegere koppeling aan primaire bekrachtigers of aan relationeel leren. Modieuze kledij, medailles en puntenscores zijn voorbeelden van secundaire bekrachtigers. De meest bekende secundaire bekrachtiger is geld. Geld, tokens, evenals aandacht noemt men ook gegeneraliseerde of veralgemeende geconditioneerde bekrachtigers omdat ze gekoppeld zijn aan uiteenlopende andere bekrachtigers. Ze zijn dan ook minder onderhevig aan verzadiging.

"Positieve bekrachtiging" is het toedienen van een positieve bekrachtiger. De rat (uit de inleiding) die voedsel krijgt telkens ze op een hendeltje drukt als een lamp brandt, is een voorbeeld van positieve bekrachtiging.<br>
"Negatieve bekrachtiging" is het wegnemen (vermijden, ontsnappen, verminderen) van een negatieve bekrachtiger. Als een rat een elektrische schok krijgt, telkens dat een lamp brandt, kan ze leren daaraan te ontsnappen door snel op een hendeltje te drukken. Het drukken op het hendeltje wordt in dit geval negatief bekrachtigd door het uitblijven van de schok. Dit noemt men vermijdingsleren.<br>
Als een kind iets mispeuterd heeft en niet met de vriendjes mag gaan spelen, kan het leren dat het toch mag gaan spelen als het weent en aan moeder belooft het nooit meer te doen. Het wenen en beloften maken wordt in dit geval negatief bekrachtigd door het inkorten van de straf.

Op analoge manier kunnen twee vormen van straf onderscheiden worden (zie onderstaande tabel):

Bekrachtiging kan gebeuren aan de hand van materiële zaken, maar in de praktijk is sociale bekrachtiging zeer belangrijk. Voorbeelden van positieve sociale bekrachtigers zijn aandacht, een glimlach, aangeraakt worden, seks, een opgestoken duim en complimenten. Voorbeelden van negatieve sociale bekrachtigers zijn kritiek, een boze blik, iemand anders die lief vastgepakt wordt, publiek uitgelachen worden.

De term "differentiële bekrachtiging" verwijst naar het verschillend bekrachtigd worden van verschillende gedragingen. Het meest bekend is de "DRO"-procedure: "differential reinforcement of other behavior" (soms ook "of zero behavior" genoemd). Dit is een combinatie van positieve bekrachtiging en uitdoving: eender welk gedrag ("other") wordt bekrachtigd, behalve één specifiek gedrag. Een duif heeft bijvoorbeeld geleerd op een knop te pikken voor voedsel. In een uitdovingsprocedure leert ze dat pikken niet meer gevolgd wordt door voedsel. Maar in een DRO-schema leert ze dat eender welk ander gedrag bijvoorbeeld om de 15 seconden wordt gevolgd door voedsel. Dit versnelt de uitdoving.

Een verwante procedure is de "DRL"-procedure: "differential reinforcement of low rates". Dit houdt in dat gedrag pas bekrachtigd wordt als het bijvoorbeeld niet meer dan eenmaal per kwartier gesteld wordt. Deze procedure kan gebruikt worden als men het goed vindt dat studenten vragen stellen of beantwoorden, doch niet te vaak.

Er bestaan verschillende bekrachtigingsschema’s. Dit zijn soorten verbanden tussen het gedrag en de bekrachtiging, verschillende contingenties. De verschillende bekrachtigingsschema’s hebben verschillende effecten op het gedrag.<br>
"Continue" bekrachtiging houdt in dat gedrag bekrachtigd wordt iedere keer dat het wordt gesteld. Als gedrag niet continu wordt bekrachtigd, geldt een "intermitterend" (ook "intermittent") of onderbroken bekrachtigingsschema. Er zijn zeer veel vormen van intermitterende bekrachtigingsschema’s, maar de bekendste zijn gebaseerd op het onderscheid interval – ratio en vast (fixed) – variabel.

Combinaties van deze elementen leiden tot de vier bekendste intermitterende bekrachtigingsschema’s: FR (fixed ratio), VR (variabele ratio), FI (fixed interval) en VI (variabel interval).

Edward Thorndike gaf de aanzet tot de systematiek van wat later bekrachtigingsleren zou heten. Hij gebruikte de term bekrachtiging echter nog niet, maar had het over “satisfiers”. De term bekrachtiging in de huidige betekenis is afkomstig van Burrhus Skinner. In 1938 gaf hij voor het eerst een overzicht van het leren door bekrachtiging.

De term bekrachtiging is een wetenschappelijke term en verwijst naar het effect, naar een leerproces: gedrag wordt bekrachtigd of versterkt. Vaak wordt de term “beloning” gebruikt als synoniem voor positieve bekrachtiging, doch wetenschappelijk wordt dit niet verkozen. De term beloning is algemener, meer een term uit het dagelijks leven, en verwijst niet noodzakelijk naar een leerproces.

Bekrachtiging wordt dikwijls bewust gebruikt in scholen, opvoedingssituaties, gedragstherapie, trainingen, enzovoort. Maar ook in het dagelijks leven speelt het een grote rol, zonder dat mensen er zich bewust van zijn. Leren voetballen gebeurt door bekrachtiging van steeds fijnere balcontrole. Leren spreken, de manier waarop partners met elkaar omgaan, auto rijden, … worden allemaal gevormd via positieve en negatieve bekrachtiging.


</doc>
<doc id="2805202" url="https://nl.wikipedia.org/wiki?curid=2805202" title="Hofje van Hoogelande">
Hofje van Hoogelande

Het Hofje van Hoogelande is een hofje in Den Haag.

Het eerste Hofje van Hoogelande werd in 1669 gebouwd in opdracht van de toen bijna 80-jarige kinderloze weduwnaar jonkheer Eduard van Hoogelande. Zijn familie kwam uit Walcheren waar zijn voorouders de heerlijkheid Hoogelande hadden. Na de inname van Den Briel in 1572 waren zijn vader Johan en diens broer Eewout naar Leiden verhuisd. Vader Johan kreeg twee zonen, Eduard en Cornelis, die geneesheer en medisch hoogleraar in Leiden werd en pro Deo praktiseerde ten behoeve van de armen. Hij overleed al in 1662. Oom Eewout bleef kinderloos, dus Eduard was de erfgenaam van het hele familiekapitaal. Toen hij dat erfde, was hij al weduwnaar. Om zijn naam voort te laten bestaan, stichtte hij het Hofje van Hoogelande.

De grond voor het hofje had Van Hoogelande in februari 1669 gekocht. Het lag aan de oostkant van de Boekhorststraat, dus aan de zuidkant van de Prinsegracht, aan de rand van het centrum van Den Haag. Het was een buurt waar in de 17de eeuw meer hofjes werden gebouwd. Op 20 februari 1676 liet de inmiddels 86-jarige man een testament opmaken door de Haagse notaris Hendrik Terbeek van Coesfelt. Daarin beschreef hij door wie het hofje bewoond en beheerd diende te worden.

Het hofje had een toegangspoort aan de Boekhorststraat. Boven de poort staat het jaartal 1669 en daarboven het familiewapen. De ramen hadden luiken. Op het midden van de binnenplaats stond een pomp uit 1676.

Nadat het eerste hofje totaal verwaarloosd was werd in 1906 besloten een nieuw hofje te bouwen aan de Johannes Camphuysstraat. Als architect werd W.B. van Liefland aangetrokken.

Liefland was een leerling van P.J.H. Cuypers. Hij ontwierp een vierkant hofje met een binnentuin, maar Bouw en Woningtoezicht keurde de vierde kant af. Het moest een open hofje worden. In een U-vorm werden 36 huisjes gebouwd maar aan de vierde kant werden toch de funderingen aangelegd voor het geval het hofje ooit afgesloten zou worden. De pomp staat er nog steeds, en er staat een tuinbank die in 1911 door koningin Emma werd geschonken.

Alle huisjes hebben twee verdiepingen en een zolder. De huisjes hadden een keukentje en een zwart-marmeren schouw. Er waren, waar mogelijk, ramen aan de voor- en achterkant. Oorspronkelijk waren er 36 huisjes, bij de laatste restauratie werden enkele huisjes groter gemaakt waardoor er nu nog maar 26 huisjes zijn.

Boven de huidige toegangspoort is de regentenkamer. Hier hangen negen portretten van voormalige regenten en een schilderij van Van Hoogelande. Er staat ook meubilair uit de 17de eeuw.

De bewoonsters zijn 55 jaar of ouder en moeten een christelijke achtergrond hebben. Ook moeten ze een laag inkomen hebben en weinig eigen vermogen. Ze moeten zelfredzaam zijn, ze mogen geen huisdieren hebben en zij moeten van plan zijn er permanent te wonen. Na een kennismakingsgesprek met de beheerster en een bestuurslid wordt beslist of de aanvraagster in aanmerking voor bewoning komt. In 2010 was het hofje voor het eerst op Open Monumentendag opengesteld.




</doc>
<doc id="2805489" url="https://nl.wikipedia.org/wiki?curid=2805489" title="Christinalaan">
Christinalaan

De Christinalaan is een hofje in de buurt Willemspark in Den Haag. De toegang van het hofje is aan de Cantaloupenburg.

Het hofje werd gesticht door A.J. Kooper, zoals te zien is op een gedenksteen. Het werd in 1914 gebouwd en bestond uit twee rijen huisjes: een rij aan de Kerkstraat en een rij erachter. Na de Eerste Wereldoorlog werd de rij aan de Kerkstraat weer afgebroken. De andere rij kreeg een verdieping met een plat dak in plaats van de zolderruimte onder de schuine kap. Zo zien de huisjes er nog steeds uit. Het huidige hofje bestaat uit 40 woningen, die ieder een benedenverdieping met een woonkamer en (meestal) keuken hebben en boven een slaapkamer met douchekamer.

De bewoners hebben de minimale leeftijd van vijftig jaar. 

Het hofje is geregistreerd als beschermd stadsgezicht.

Zie ook de lijst van hofjes in Den Haag.


</doc>
<doc id="2805491" url="https://nl.wikipedia.org/wiki?curid=2805491" title="Denneweghofje">
Denneweghofje

Het Denneweghofje of Henriëtte Hofje is aan de Denneweg in Den Haag. Aan de Denneweg zijn in de 21ste eeuw nog drie hofjes: het Henriëtte Hofje (nrs 72-82), Het Lissabon uit 1761 (nrs 34-42) en het Hofje van Susana Zürkann uit 1773. Het Henriëtte- of Denneweghofje werd in 1829 aangelegd en bestond toen uit achttien huisjes. De huisjes lagen tussen de Denneweg en de Nieuwe Schoolstraat. Zij zijn gerenoveerd en hebben een dakterras. Het hofje bestaat nu uit zestien huisjes. Op nummer 74 woonde verzetsleider Siewert de Koe.

Het Denneweghofje werd ook wel het Schildershofje genoemd, maar er is ook een Schildershofje in de Zoutmanstraat. Er is ook een Henriëtte Hofje aan de Stadhouderskade in Amsterdam.




</doc>
<doc id="2805508" url="https://nl.wikipedia.org/wiki?curid=2805508" title="La brute">
La brute

La brute is een roman uit 1951 van de Franse schrijver Guy des Cars. Het boek gaat over een doofblinde man die beschuldigd wordt van moord. Het boek werd in 1987 verfilmd onder regie van Claude Guillemot.

Jacques Vauthier is blind en doof geboren. Dankzij zijn natuurlijke begaafdheid en zijn opvoeding bij de Broeders van Sint-Gabriël kan hij verder studeren. Met de hulp van zijn vrouw schrijft hij een autobiografie. Daardoor raakt hij zelfs bekend tot in de Verenigde Staten, waar hij naartoe trekt voor een tournee. Bij de terugkeer wordt op de pakketboot een Amerikaan vermoord. Vauthier wordt aangetroffen nabij het slachtoffer met het moordwapen in de hand en besmeurd met bloed. Alles wijst erop dat hij de dader is.

Meester Victor Deliot, een oudere advocaat met een onopvallende carrière, wordt aangesteld om Vauthier te verdedigen. Dit lijkt een onmogelijke opdracht en de beschuldigde blijkt de feiten zelfs niet te ontkennen. Deliot gelooft toch in de onschuld van Vauthier en gaat daarvoor zelf op onderzoek.


</doc>
<doc id="2806080" url="https://nl.wikipedia.org/wiki?curid=2806080" title="Hofje van Kuypers">
Hofje van Kuypers

Het Hofje van Kuypers werd in 1773 gesticht en bevond zich aan de Denneweg in Den Haag. Het wordt ook het Hofje van Susanna Zürkann genoemd.

Het hofje werd gebouwd door Arnoldus Theodorus Zodaer, meester-timmerman en schrijnwerker. Het bestond uit 18 huisjes, nu zijn er nog 16 huisjes. Achter dit hofje ligt het hofje van de Nieuwe Schoolstraat 97-103. In 1786 werd het hofje verkocht aan Adrianus Kuypers, naar wie het toen vernoemd werd. In 1819 kwam het in handen van Susanna Zürkann, die ook haar naam aan het hofje gaf.

De geprofileerde friezen die de ramen van de zolderverdieping met elkaar verbinden zijn kenmerkend voor de architect.




</doc>
<doc id="2806118" url="https://nl.wikipedia.org/wiki?curid=2806118" title="Javalaantje">
Javalaantje

Javalaantje is een hofje in het Willemspark in Den Haag.

Het hofje werd omstreeks 1870 gebouwd voor het burgerpersoneel van de Frederikskazerne, die in 1770 werd gebouwd en die in 1969 werd afgebroken. De huisjes staan in rijen tegenover elkaar. Middendoor loopt een pad, links en rechts zijn tuintjes. Aan het einde van het pad is nog een oude pomp, die niet meer werkt. De huisjes van Javalaantje zijn particulier eigendom en zijn beschermd stadsgezicht. Soms zijn twee huisjes samengetrokken.

Naast de hof is het Bosje van Repelaer, dat deel uitmaakte van het voormalige Landgoed Rosendoorn.



</doc>
<doc id="2806139" url="https://nl.wikipedia.org/wiki?curid=2806139" title="Coninckspoort">
Coninckspoort

Coninckspoort was een hofje aan het Noordeinde in Den Haag.

Er zijn nog twee huizen, nummer 78 en nummer 84. Zij liggen aan een doodlopend steegje aan de westkant van paleis Noordeinde.

Nummer 78 heeft op de begane grond en op de eerste verdieping ramen uit de 19de eeuw (Empirestijl) en daarboven nog ramen uit de 18de eeuw.
Nummer 84 heeft een mooi geaccentueerd middentravee volgens de Lodewijk XIV stijl.

Zie ook de lijst van hofjes in Den Haag


</doc>
<doc id="2806225" url="https://nl.wikipedia.org/wiki?curid=2806225" title="Rijkeluishofje">
Rijkeluishofje

Het Rijkeluishofje aan de Zeestraat in Den Haag bestaat uit enkele huizen.

De huizen werden gebouwd door Johannes Jacobus Delia en zijn zwager Cornelis Krulder, die samen veel huizen in het Willemspark bouwden. Zij braken in 1852 de badinrichting aan de overkant van de Zeestraat af en bouwden er huizen. Ook braken zij in 1857 de molen op de hoek van de Sophialaan af en bouwden daar het huidige Ambassador Hotel. Naast
het hotel bouwden zij vervolgens het Rijkeluishofje. In die tijd liep tussen die huizen en de Zeestraat nog de Haagse Beek vandaar dat de huizen wat naar achteren liggen. Nu hebben de bewoners er parkeerplaatsen.

Zie ook de lijst van hofjes in Den Haag.


</doc>
<doc id="2806240" url="https://nl.wikipedia.org/wiki?curid=2806240" title="Sumatraanse brilslang">
Sumatraanse brilslang

De Sumatraanse brilslang ("Naja sumatrana") is een giftige slang uit de familie koraalslangachtigen (Elapidae). De soort werd voor het eerst wetenschappelijk beschreven door Fritz Müller in 1887. Oorspronkelijk werd de wetenschappelijke naam "Naja tripudians var. sumatrana" gebruikt. De slang wordt gemiddeld 90 tot 120 centimeter lang, met uitschieters tot anderhalve meter. Er komt een gele vorm (met name in Thailand) en een zwarte vorm (elders) voor.

De soort komt voor in Zuidoost-Azië, met name in Indonesië, Brunei, Maleisië, Thailand, Singapore en de Filipijnen. De slang leeft in de bladeren van de strooisellaag en komt ook voor in door de mens bewoonde gebieden. Zelfs in stedelijke omgevingen is de slang te vinden. De Sumatraanse brilslang staat niet bekend als agressief. Bij verstoring zal de slang eerst het lichaam oprichten en luid sissen om af te schrikken. Helpt dit niet dan wordt vergif vanuit de bek naar de aanvaller gespoten waarbij gericht wordt op de oen. Dit kan leiden tot blindheid. Als de slang zich dan nog bedreigd voelt wordt gebeten. Het gif van deze soort kan dodelijk zijn voor de mens. Het voedsel bestaat uit ratten en muizen, daarnaast worden ook amfibieën gegeten, vooral de pad "Duttaphrynus melanostictus".


</doc>
<doc id="2806379" url="https://nl.wikipedia.org/wiki?curid=2806379" title="Ademtest">
Ademtest

Een ademtest, ademproef, blaastest of blaasproef is een verzamelnaam voor een groot aantal verschillende testen die worden uitgevoerd met behulp van de uitgeademde lucht van een persoon. Deze testen hebben tot doel de aanwezigheid van bepaalde stoffen te meten in iemands adem. Dergelijke testen kunnen voor meerdere doeleinden worden gebruikt.

Het bekendst zijn de ademtesten voor het controleren van het alcoholpercentage in iemands bloed. Deze worden met bijvoorbeeld een blaaspijpje of blaasapparaat uitgevoerd.

Een andere toepassing is het opsporen van kanker. Dit kan door het meten van de concentratie chemicaliën (de zogenaamde vluchtige organische stoffen) die door groeiende kankercellen en tumoren worden uitgestoten.

Een waterstofademtest (H-test) kan worden gebruikt voor het vaststellen van prikkelbaredarmsyndroom of andere vormen van voedselintolerantie. Deze test wordt altijd uitgevoerd na een korte periode van vasten (8-12 uur).


</doc>
<doc id="2806381" url="https://nl.wikipedia.org/wiki?curid=2806381" title="Blaasapparaat">
Blaasapparaat

Een blaasapparaat is een hulpmiddel waarmee de concentratie alcohol in iemands bloed kan worden gemeten aan de hand van de adem. In het Engels worden deze apparaten aangeduid als breathalyzer, hoewel dit eigenlijk een merknaam is voor de blaasapparaten gemaakt door Smith and Wesson, en later National Draeger.

Een blaasapparaat wordt vooral gebruikt door de politie bij alcoholcontroles in het verkeer. Er bestaan draagbare en grotere, geavanceerdere versies van. Verder zijn er veel modellen voor persoonlijk gebruik op de markt.

Onderzoek naar de mogelijkheid om het analyseren van iemands adem te gebruiken als methode om de alcoholconcentratie in het bloed van die persoon te bepalen, dateert terug tot 1874.

In 1927 publiceerde Emil Bogen een paper over zijn onderzoek naar het meten van concentraties alcohol in lucht. Datzelfde jaar maakte W.D. McNalley, een scheikundige uit Chicago, het eerste blaasapparaat voor het meten van alcohol in adem. Dit apparaat berustte op een systeem waarbij de uitgeademde lucht door een reeks chemicaliën in water zou lopen, welke van kleur zouden veranderen bij de aanwezigheid van alcohol. Hij wilde zijn machine onder andere beschikbaar stellen aan huisvrouwen om te controleren of hun man had gedronken.

Het eerste blaasapparaat dat door de politie mee kon worden genomen voor gebruik bij controles langs de weg, was de zogenaamde "drunkometer". Dit apparaat was in 1938 ontwikkeld door Professor Rolla H. Harger. De drunkometer ving de uitgeademde lucht op in een ballon in het apparaat, waarna deze lucht door een oplossing van zuur kaliumpermanganaat werd gepompt. De kleur van deze oplossing veranderde bij aanwezigheid van alcohol.

In 1954 ontwierp Dr. Robert Borkenstein, een professor aan de Indiana University en voormalig politieagent, een blaasapparaat dat op basis van chemische oxidatie en fotometrie de alcoholconcentratie in adem kon bepalen. Moderne blaasapparaten gebruiken vooral infraroodspectroscopie of elektrochemische brandstofceltechnologie.

Wanneer iemand uitademt in een blaasapparaat, wordt de in de lucht aanwezige ethanol aan de anode geoxideerd tot azijnzuur:

Aan de kathode ondergaat atmosferische zuurstof een reductie tot water:

De combinatie van deze twee processen levert de oxidatie van ethanol tot azijnzuur:

De elektrische stroom die door deze reactie ontstaat wordt gemeten door een microprocessor, en vertaald naar de geschatte alcoholconcentratie in het bloed.

Blaasapparaten kunnen erg gevoelig zijn voor temperatuur, en zodoende een foute waarde aangeven. Ook de manier van uitademen kan de uitslag beïnvloeden.

Veel van de commercieel beschikbare blaasapparaten gebruiken een siliconeoxide sensor, die veel gevoeliger is voor vervuiling en invloeden van andere stoffen dan alcohol in de lucht.

Er bestaan tal van broodjeaapverhalen over hoe een blaasapparaat te misleiden zou zijn. Het programma MythBusters besteedde hier onder andere aandacht aan.


</doc>
<doc id="2806825" url="https://nl.wikipedia.org/wiki?curid=2806825" title="Frederikshofje">
Frederikshofje

Het Frederikshofje was een hofje aan de Cantaloupenburg in de wijk Willemspark in Den Haag. Het hofje werd gebouwd voor de onder-officieren van de Frederikskazerne. 

Er waren meer hofjes in de Cantaloupenburg, het enige hofje dat er nog is, heet Christinalaan. Het ernaast liggende Frederikshofje werd in 1933 afgebroken. De vrijgekomen ruimte werd in 1975 door de gemeente gekocht. Door de bouw van de Frederiksflat aan de Frederikstraat was een speeltuin verdwenen, in 1975 werd er een speeltuin gemaakt voor de kinderen van de buurtbewoners. Er waren zelfs twee betaalde krachten in het clubhuis. De nieuwe speeltuin werd op 15 juni 1975 geopend.<br>In 1983 was er geen geld meer voor de betaalde krachten. Stichting Clubhuis Cantaloupenburg werd opgericht en sindsdien wordt de speelplaats door vrijwilligers beheerd. De gemeente onderhoudt het groen. De speeltuin wordt 's nachts afgesloten.

Het Frederikshofje werd ook het Moordenaarshofje genoemd.

Zie ook de lijst van hofjes in Den Haag.


</doc>
<doc id="2807238" url="https://nl.wikipedia.org/wiki?curid=2807238" title="Woolmark">
Woolmark

Woolmark is een handelsmerk van AWI (Australian Wool Innovation Limited). Producenten van wollen artikelen zoals kleding, beddengoed, meubelbekleding, gordijnstof, tapijten et cetera kunnen een licentie krijgen om dit merk te gebruiken. Voorwaarde is dat het artikel voldoet aan een aantal eisen opgesteld door de AWI. Eén daarvan is dat het wolmerk alleen gebruikt mag worden voor artikelen bestaande uit 100% scheerwol. Naast het merk Woolmark exploiteert AWI via The Woolmark Company ook de merken Woolmark blend (50 tot 99% scheerwol) en Woolblend (30 tot 49% scheerwol).

Het merk is in 1937 ingevoerd door het IWS (Internationaal Wol Secretariaat) om de kwaliteit van wollen artikelen te garanderen en zo het gebruik van wol te promoten.


</doc>
<doc id="2807275" url="https://nl.wikipedia.org/wiki?curid=2807275" title="Henk Heithuis">
Henk Heithuis

Henk Heithuis (1935 - Oud Ade, 28 oktober 1958) was een Nederlandse leerling van een katholieke kostschool en een slachtoffer van seksueel misbruik. Later werd hij gecastreerd.

Na de scheiding van zijn ouders werd Heithuis op een internaat in Zuid-Nederland geplaatst. In het katholieke internaat te Harreveld kreeg hij beroepsonderwijs van 1950 tot 1953.

Op 30 januari 1956 deed Heithuis aangifte tegen de broeders van het internaat te Harreveld; hij verklaarde meerdere malen seksueel misbruikt te zijn. Ook in 1955, toen hij al klaar was met zijn opleiding, ging hij in het weekend terug naar de kostschool, omdat hij niet naar zijn familie kon. Ook in deze weekends werden seksuele handelingen gepleegd tussen de broeders en Heithuis.

Na de aanklacht werd Heithuis ervan beschuldigd de broeders te hebben verleid. Daarna werd hij opgenomen in de rooms-katholieke psychiatrische instelling Huize Padua. Hij werd omschreven als pervers. Bij wijze van "behandeling" werd hij gecastreerd.

De operatie vond plaats in het Sint-Jozef Ziekenhuis in Veghel. Heithuis was 20 jaar en volgens het Nederlandse recht van die tijd minderjarig.

Henk werkte als zeeman. Hij had last van de psychologische en hormonale effecten van de castratie. In 1957 meldde hij zich bij het Nederlandse Consulaat in Kobe, Japan, waar hij van boord ging. Met hulp van IJsbrand Rogge, die toen werkzaam was bij een Nederlands bankfiliaal in Japan, keerde Heithuis terug naar Nederland. Hij was van plan een juridische en publicitaire campagne te beginnen tegen het onrecht hem aangedaan.

Heithuis vertelde IJsbrand Rogge en diens broer Cornelius Rogge, destijds 24 en 27 jaar oud, in dat jaar over zijn leven als een kind in de katholieke instellingen. De broers Rogge zagen ooit zijn genitale verminking, volgens de broers was "alles weg". Heithuis deed in 1957 opnieuw aangifte, dit keer op grond van de castratie.

Heithuis kwam in 1958 om het leven bij een auto-ongeluk. De politie nam al zijn persoonlijke bezittingen en de documenten die betrekking hadden op zijn aangifte in beslag en vernietigde ze nog op de dag van zijn dood. Heithuis had Cornelius gevraagd zijn verhaal openbaar te maken, als hem iets zou overkomen.


</doc>
<doc id="2807871" url="https://nl.wikipedia.org/wiki?curid=2807871" title="Ziekte van Alpers">
Ziekte van Alpers

De ziekte van Alpers is een progressieve degeneratieve aandoening van het centraal zenuwstelsel die voorkomt bij kinderen. Het is een autosomale recessieve aandoening die regelmatig bij broers en zussen gezien wordt en wordt veroorzaakt door bepaalde genetische mutaties in het "POLG"-gen. De ziekte van Alpers werd het eerst beschreven door Alfons Maria Jakob.


</doc>
<doc id="2807975" url="https://nl.wikipedia.org/wiki?curid=2807975" title="Kina (plant)">
Kina (plant)

Cinchona of 'Quina' of 'Kina' is een geslacht van ongeveer 38 soorten in de familie Rubiaceae, uit het tropische Andes bos in west Zuid-Amerika. Het zijn medicinale planten, bekend als bron voor de organische stof kinine en andere grondstoffen.

Het geslacht Cinchona ("Cinchona") behoort tot de Sterbladigenfamilie (Rubiaceae). De ongeveer 23 soorten bevinden zich oorspronkelijk in Midden-Amerika (Costa Rica, Panama) en Zuid-Amerika (Bolivia, Colombia, Ecuador, Peru, Venezuela). Zij gedijen in de bergachtige gebieden. Sommige soorten en hybriden worden gekweekt in tropische gebieden voor de wereldwijde productie van kinine.

Cinchonasoorten groeien zelden als struiken, meestal als bomen. De schors is meestal nogal bitter.

In de afgeplatte zijtoppen zijn de bladeren rechtopstaand en op elkaar geperst. De kort aan de tak zittende steunblaadjes zijn tongvormig tot omgekeerd eirond (met de brede kant aan het uiteinde).

De geurende bloemen zijn tweeslachtig en hebben een actinomorf (radiaal symmetrisch), vijftallig dubbel bloemdek. De vijf kelkbladen zijn versmolten. De vijf gele, roze, paars naar rood of soms witte bloemblaadjes zijn versmolten tot steeltjes- of trechtervormig. De kroonholte is van binnen kaal of pluizig behaard en de bloemkroonbuis steekt vaak naar buiten. Er is een cirkel met vijf vruchtbare meeldraden aanwezig; ze steken niet of nauwelijks uit de bloemkroonbuis. De korte meeldraden zijn kaal.

De naam heeft niets te maken met China en waarschijnlijk komt van het Quechua woord "kina kina-", "schors der schorsen".

De botanische naam kina gaat terug naar een zogenaamd succesvolle genezing van de gravin van Cinchon, de vrouw van de Spaanse onderkoning van Peru, die in 1639 aan malaria leed. Zij werd genezen door een middel dat haar door een jezuïet werd gegeven en verwerkt werd in een kinaboomextract. Voor Carolus Linnaeus was dit succesverhaal de gelegenheid om dit geslacht de botanische naam van Cinchona te geven. In 1930 bleek echter uit de dagboeken van de gravin niet dat zij ooit aan malaria had geleden. Mogelijk heeft dit succesverhaal geholpen bij de marketing van dit middel.

De Spaanse triviale namen zijn cascarilla, costrona, crespilla, hoja de capuli, hoja de lucma en quina.
De kinaboom staat afgebeeld op het wapen van Peru. De daar als quina bekende boom, ook uit de Quechuataal overgenomen, staat in één vakje in de rechterbovenhoek van het wapen om de natuur en plantenwereld van Peru te symboliseren.
Uit kinabast (ook "Cinchonae cortex" of "koortsschors" genoemd) kunnen bitter smakende verbindingen worden geproduceerd.

Alexander van Humboldt noemt in 1808 in zijn "Ansichten der Natur", naast quina als een beschrijving van kinabast ook "Cascarilla fina de Loxa" als een bijzondere kwaliteit van de uit de stad komende bastsoorten die door hem "Cinchona Condaminea" wordt genoemd.

De kinaboom is inheems in de bergachtige regio's van het noorden van Zuid-Amerika en wordt vooral geteeld in India en in het Congobekken. De schors van de gele kinaboom ("Cinchona officinalis") werd vroeger gebruikt als medicijn tegen malaria en opgenomen in middelen tegen koorts. Het medicijn werd voor het eerst geïsoleerd in 1820 door de Franse apothekers Pierre Joseph Pelletier en Joseph Caventou. Naast industrieel gewonnen kinine wordt ook kinidine en cinchonidine uit de kinabast gewonnen. Echter niet alle soorten kina (Cinchona) bevatten evenveel van de werkzame stof. Nederland probeerde op Java Cinchona Calisaya te laten groeien, terwijl de Britten probeerden in India om de "Cinchona succiruba" te cultiveren. In beide soorten bleek echter dat het werkzame bestanddeel te weinig was om de winning economisch te rechtvaardigen. Bast van de "Cinchona Ledgeriana" bevat evenwel gemiddeld 13 procent kinine. Het werd geteeld na het mislukte experiment met de "Cinchona Calisaya" door de Nederlanders op Javaanse plantages.

De gewonnen kinine uit de bast was tot na de Tweede Wereldoorlog van groot economisch en medisch belang. Het Nederlandse Kinabureau bevorderde de belangen van de Nederlands-Indische plantages en Nederlandse fabrikanten, die effectief een wereldwijd monopolie op de productie van kinabast en kinine hadden. Tijdens de Tweede Wereldoorlog werden veel van de Indische kinaboomplantages verwoest. Het Japanse leger verwoestte bijvoorbeeld 20.000 hectare kinaplantages op Java, waardoor het zoeken naar synthetische vervangers werd versterkt. Chloroquine en primaquine waren de eerste synthetisch geproduceerde geneesmiddelen tegen malaria, die het natuurlijk geproduceerd kinine sinds de Tweede Wereldoorlog hebben vervangen.

Van de rode kinaboom ("Cinchona pubescens"') kan een geneesmiddel tegen indigestie en een opgeblazen gevoel worden verkregen. Bovendien kan de winbare rode kleurstof dienen met hetzelfde effect als de natuurlijke kleurstof henna.

De geslachtsnaam Cinchona werd in 1753 gegeven door Carl Linnaeus in zijn "Species Plantarum", 1 , p 172. 
Het geslacht Cinchona behoort tot de stam Cinchoneae in de onderfamilie Cinchonoideae binnen de familie Rubiaceae.

Er zijn ongeveer 23 (20-26) soorten van het geslacht Cinchona:


</doc>
<doc id="2807995" url="https://nl.wikipedia.org/wiki?curid=2807995" title="Nederlandse Vereniging voor Cardiologie">
Nederlandse Vereniging voor Cardiologie

De Nederlandse Vereniging voor Cardiologie (NVVC) is de beroepsvereniging waar vrijwel alle Nederlandse cardiologen bij zijn aangesloten.

De functies van de NVVC zijn onder meer:

Website van de NVVC


</doc>
<doc id="2808632" url="https://nl.wikipedia.org/wiki?curid=2808632" title="Computer-aided diagnosis">
Computer-aided diagnosis

Computer-aided diagnosis (CAD) of computer-aided detection (CADe) zijn methoden in de radiologie om met een computer artsen te helpen bij diagnose aan de hand van medische beelden. Beeldvormende technieken met behulp van röntgenstraling, MRI en ultrageluid (echografie) leveren veel informatie op, die de radioloog snel wil analyseren en evalueren. CAD-systemen helpen hierbij door digitale beelden, bijvoorbeeld verkregen met computertomografie, te doorzoeken op karakteristieke verschijnselen en verdachte gebieden te markeren, die wijzen op mogelijke ziektes. CAD kan gebruikt worden voor "clinical decision support systems".

CAD is een betrekkelijk jonge interdisciplinaire technologie die kunstmatige intelligentie combineert met radiologische beeldverwerking. Een bekende toepassing is de detectie van een tumor. Sommige ziekenhuizen gebruiken CAD voor preventieve controle op borstkanker (mammografie), poliepen in de dikke darm en longkanker.

Computer-aided detection (CADe)-systemen beperken zich meestal tot het aangeven van opvallende structuren en gebieden. Computer-aided diagnosis (CADx)-systemen evalueren de opvallende structuren. Bijvoorbeeld CAD voor mammografie spoort groepen van microcalcificaties op en dichte structuren in zacht weefsel, zodat de radioloog conclusies kan trekken over de pathologie. Ook is het mogelijk om de grootte van de tumor te berekenen of de mate waarin een tumor een contraststof opneemt. De arts blijft verantwoordelijk voor de uiteindelijke interpretatie van het medische beeld.

CAD komt neer op geavanceerde patroonherkenning. Bijvoorbeeld röntgenfoto's worden onderzocht op opvallende structuren. Om een algoritme te optimaliseren kunnen duizenden beelden nodig zijn. Deze worden in digitale vorm en in DICOM-format gekopieerd naar een server met CAD-software en stapsgewijs bewerkt en geanalyseerd.



Elk gedetecteerd gebied ("region of interest", belangwekkend gebied) wordt apart onderzocht op bijzondere karakteristieken ("features") zoals:

Na analyse van de structuur wordt elk ROI individueel beoordeeld (gescoord) op de aanwezigheid van een pathologische afwijking, met een algoritme dat geijkt is met een databank van aangetoonde gevallen (gouden standaard). Mogelijke procedures hiervoor zijn:

Als de score (beoordeling) van de aangetoonde structuren een ingestelde drempel overschrijdt, worden ze gemarkeerd voor de radioloog.

Het is vooralsnog niet mogelijk alle pathologische afwijkingen te vinden. De trefkans (sensitiviteit) kan 90% halen afhankelijk van het systeem en de toepassing.
Een terechte melding heet "echt-positief" (True Positive, TP), een onterechte markering van gezonde gebieden een "fout-positief" (False Positive, FP, vals alarm). Hoe minder FP's, des te hoger is de specificiteit. Een lage specificiteit maakt het CAD-systeem minder nuttig omdat de gebruiker al die verkeerde meldingen eruit moet halen.

Een alternatieve maat is het aantal detecties door de radioloog. Resultaten van clinical trials voor sensitiviteit, specificiteit en het absoluut aantal detecties kunnen sterk variëren. Elk onderzoek hangt af van omstandigheden als:

CAD wordt gebruikt bij de diagnose van borstkanker, longkanker, darmkanker, prostaatkanker, uitzaaiingen in botten, ischemische hartklachten en aangeboren hartafwijkingen.

CAD wordt toegepast bij bevolkingsonderzoek (screening mammografie) om borstkanker vroeg aan te tonen, vooral in de VS en Nederland als aanvulling op de beoordeling door een radioloog. Sommige onderzoeken wijzen op een positief effect of bevolkingsonderzoek,
maar andere laten geen verbetering zien.
Een systematisch overzicht uit 2008 over computer-aided detection in screening mammografie kwam tot de slotsom dat CAD geen significant effect heeft op het aantal aangetoonde kankers, maar wel op het aantal fout-positieven ("vals alarm", vrouwen worden onnodig teruggeroepen). Maar de grootte van dit effect varieerde aanzienlijk in verschillende onderzoeken.

Tevens bestaan er CAD-procedures voor mammografie met MRI.

Voor de diagnose van longkanker is computertomografie met driedimensionale CAD-systemen standaard geworden. Ronde laesies, metastases en benigne (goedaardige) afwijkingen van 1 mm zijn detecteerbaar. Vele leveranciers van medische systemen bieden dergelijke software aan.

Vroeg longkanker aantonen is waardevol. De vijfjarige overlevingskans is de laatste dertig jaar gelijk gebleven en staat nu op ongeveer 15%. Longkanker doodt meer patiënten dan borst-, prostaat- en darmkanker samen. Dit komt door de groei van de kanker zonder symptomen. Als de patiënt ten slotte wel de eerste symptomen ontwikkelt - bijvoorbeeld chronische heesheid of bloedspuwing - is het meestal te laat voor een geslaagde therapie. Maar als de longkanker vroeg gevonden wordt (meestal door toeval) is er een overlevingskans van 47% volgens de American Cancer Society.
Het standaard longonderzoek is meestal een röntgenfoto (de thoraxfoto). Het vinden van longkanker op zo'n foto is een vroege fase (stage 1) is moeilijk. Ronde laesies variëren tussen 5–10 mm en worden makkelijk over het hoofd gezien.
De toepassing van CAD Chest Systems kan helpen om kleine veranderingen te detecteren, ook als een verdenking ontbreekt. Philips was de eerste leverancier van CAD voor deze vroege detectie van ronde laesies op röntgenfoto's.

CAD is beschikbaar voor het aantonen van darmpoliepen in de dikke darm. Poliepen zijn kleine aangroeisels in de bekleding van de dikke darm. CAD herkent de poliepen aan hun karakteristieke bultvorm. Om te veel fout-positieven te vermijden negeert CAD de normale darmwand met de plooien van de haustra (uitstulpingen die de dikke darm zijn gesegmenteerde vorm geven). Bij vroege clinical trials vonden radiologen met behulp van CAD meer poliepen.
Ook voor dit gebied bestaan commerciële toepassingen, bijvoorbeeld voor de diagnose van uitzaaiingen in bot en ischemische hartklachten in beelden van myocardische perfusie (hartscan).


</doc>
<doc id="2809299" url="https://nl.wikipedia.org/wiki?curid=2809299" title="Anthonius Franciscus Bauduin">
Anthonius Franciscus Bauduin

Anthonius Franciscus Bauduin (Dordrecht, 20 juni 1820 - 's-Gravenhage, 7 juni 1885) was een Nederlands dirigerend officier van gezondheid eerste klasse en hoogleraar genees- en heelkunde in Japan.

Dr. A.F. Bauduin was lid van het patricische geslacht Bauduin en was een zoon van Franciscus Dominicus Andreas Bauduin (1785-1846) en Maria Jacoba Masjon (1788-1850). Hij bleef ongehuwd. Zijn grootvader Dominique Bauduin (1742-1795) was eveneens arts en overleed te Dordrecht. Zijn broer Albertus Johannes Bauduin (1829-1890) was consul van Nederland in Japan, later secretaris van de Japanse Legatie te Den Haag en agent der Nederlandsche Handel-Maatschappij.

Bauduin volgde de Rijks kweekschool voor militair geneeskundigen te Utrecht en werd op 22 augustus 1843 als bezoldigd kwekeling eerste klasse benoemd tot officier van gezondheid derde klasse voor het leger hier te lande. Hij promoveerde in 1845 aan de Universiteit van Groningen tot Medicinae Doctor en werd bij Koninklijk Besluit van 30 november 1847 nummer 86 bevorderd tot officier van gezondheid der tweede klasse bij de geneeskundige dienst der landmacht. Bij Koninklijk Besluit van 8 maart 1854 werd hij benoemd tot officier van gezondheid der eerste klasse aldaar. In september 1857 nam hij, samen met de officieren van gezondheid Gobée en Van Dommelen, namens het Nederlandse gouvernement deel aan het Ophthalmologisch Congres, dat van 13 tot 16 september in Brussel gehouden zou worden. Bauduin kreeg in september 1858 het Onderscheidingsteken voor Langdurige Dienst als officier met het cijfer XV toegekend; hij was toen al jaren werkzaam aan de Rijks Militaire Geneeskundige School als docent en arts. Hij was aldaar tevens de opvolger van professor F.C. Donders als docent in het vak fysiologie.

Bauduin vertrok in augustus 1862 voor een drie en een halfjarig verlof naar Japan, waar hij in Japanse militaire dienst trad (vanaf 1 september 1862). Bij het Nederlandse leger zou hij gedurende deze tijd voor memorie gevoerd worden. In Japan werd hij aangesteld als hoofd van een geneeskundige school te Nagasaki, als opvolger van jhr. J. L. C. Pompe van Meerdervoort (1829-1908), die stichter was van deze school en eerder daaraan verbonden was geweest. Op 11 januari 1864 schreef Bauduin in een brief: "Toen tijdens de onrust of liever de oorlogspaniek alhier "(zie Bombardement van Shimonoseki)", het Japanse gouvernement mij, in het belang van mijn persoonlijke veiligheid aanraadde en zelfs schriftelijk verlof gaf, om naar Holland terug te keren, heb ik dadelijk verklaard, zo lang op Decima te blijven, als er zich nog Hollanders bevonden. In mijn dienst is slechts een interruptie van 14 dagen geweest, waarna ik weer mijn betrekking in het hospitaal aanvaardde en de lessen met de overgebleven leerlingen voortzette. Thans is hun aantal weer tot dertig aangegroeid en neemt dit nog steeds toe. De keizerlijke leerlingen van Jedo zullen, als alles wel blijft, in het voorjaar ook terugkeren." In 1865 verlengde Z.M. het tijdvak gedurende welke Bauduin het vergund was zich tijdelijk in Japanse militaire dienst te begeven onder dezelfde voorwaarden met twee jaar. Bauduins verdere activiteiten in Japan behelsden onder meer de bouw van enige hospitalen en de organisatie van de militaire geneeskundige dienst.

Na terugkeer in Nederland werd hij eerst op nonactiviteit gesteld, in maart 1873 in activiteit hersteld en geplaatst bij het groot rijkshospitaal te Utrecht. Bauduin was in april 1874 lid van de commissie tot het afnemen der geneeskundige examens en werd op 15 augustus 1880 benoemd tot dirigerend officier van gezondheid der tweede klasse. Hij verkreeg in april 1881 toestemming tot het aannemen en dragen der versierselen van het ereteken van de Orde van de Rijzende Zon, hem door de keizer van Japan geschonken. In oktober 1882 bracht de Japanse prins Arissouhotigara, oom van de keizer, een bezoek aan Den Haag, waar hij in Hotel Bellevue een diner gaf aan de leden van de Japanse delegatie; hierbij waren onder meer aanwezig Bauduin, A.J. Bauduin, consul van Japan in Den Haag en jhr. F. de Casembroot als adjudant van Z.M. De Koning. Bauduin was in deze jaren werkzaam als chef van het militair hospitaal te Den Haag en werd in augustus 1883 benoemd tot ridder in de Orde van de Nederlandse Leeuw. Op 22 augustus 1883 herdacht Bauduin zijn 40-jarige dienst als officier van gezondheid en werd hem te Den Haag door de aldaar in garnizoen zijnde officieren van gezondheid een diner aangeboden. In maart van het daarop volgend jaar vroeg en verkreeg hij eervol ontslag uit de dienst en verkreeg hij de titulare rang van dirigerend officier van gezondheid der eerste klasse. Bauduin overleed in juni 1885 na een ernstige ziekte.

Nadat in 1868 het gebied waar nu Uenopark ligt in handen kwam van de stad Tokio was het Bauduin die voorstelde om er een openbaar park van te maken.

Naast arts is hij ook actief geweest als fotograaf.





</doc>
<doc id="2809357" url="https://nl.wikipedia.org/wiki?curid=2809357" title="Claes Stapelhof">
Claes Stapelhof

Het Claes Stapelhof of Claes Stapel's Hofje is een voormalig vrouwenhofje aan de straat Munnickenveld in de stad Hoorn. Het hofje is in 1682 gesticht en omstreeks 1870 werd het door een hekwerk van de straat afgesloten. In 1954 kwam in het hek het poortje van de voormalige Latijnse School.

Het Claes Stapelhof werd in 1682 gesticht voor bejaarde vrouwen die niet langer zelfstandig hun huishouden konden bedrijven en niet bij familie in konden wonen. Voor deze vrouwen waren er ook al het Sint-Pietershof en het Sint Jansgasthuis, echter het Sint Pietershof was er voor de ouderen met financiële middelen en het Sint Jansgasthuis was er juist voor de ouderen zonder financiële middelen. Voor de tussengroep was er in Hoorn nog niks, daarom besloten de heren Jan Jansz. Koekebacker, Pieter Bos en Claes Stapel een nieuw tehuis op te richten. Hun motto was toen "tot onderstand van eenige weduwe ende vrijster die niet wel konne voort komen". 

De drie stichters waren allen ruim bemiddeld, Koekebacker en Bos waren waarschijnlijk beide koopmannen, van Bos is dit zeker, en Stapel was notaris. Allen waren zijn christen, Stapel was Remonstrants gedoopt en de andere twee waren doopsgezind. Zij vonden dat zij zich vanuit hun naastenliefde dienstbaar naar vermogen moesten handelen. 

De drie heren waren ook de eerste drie regenten van het hofje, echter hun regentschappen waren van korte duur. Bij alle drie ontstonden al snel financiële problemen, de heren betaalden te laat of waren in het geheel niet in staat aan hun financiële verplichtingen te voldoen. Binnen drie jaar na de stichting overleden zowel Jan Jansz. Koekebacker (rond december 1684) en Claes Stapel (1685).

De huisjes zijn uit verschillende bouwperiodes, de oudste twee huisjes, gelegen in het westelijke deel van het hofje, zijn uit het stichtingsjaar 1682. Een aantal huisjes aan de oostzijde van het hofje zijn twee jaar jonger, een aantal huisjes aan diezelfde zijde zijn gebouwd tussen 1730 en 1776. Het pand dat de regentenkamer huisvestte stamt ui 1893.

Het hofje heeft nooit meer dan 11 woninkjes geteld, dit maximum werd in de 18e eeuw bereikt. Alle huisjes waren met elkaar verbonden middels een doorlopende kap, de kap zorgde voor een doorlopende zolderverdieping want alle bewoonsters konden via een trap naar de zolder en daar waren geen scheidingswanden aanwezig.

De huisjes zelf waren wel van scheidingswanden voorzien, hierdoor ontstonden 11 woninkjes van ongeveer 16m met aan een zijde een bedstede en aan de andere zijde een stookplaats. Alle woninkjes waren ook voorzien van een vaste kast en een klein portaaltje zodat men niet vanuit de buitenlucht meteen in de kamer stond. 

In 1954 werden de woninkjes verbouwd, twee huisjes werden samengevoegd tot een woning, in de woonkamer kwam een open keuken met eigen watervoorziening en er kwam ook een aparte slaapkamer en wc in de woning, tot 1954 waren de huisjes niet voorzien van een eigen wc-ruimte. Er was op het terrein namelijk een secreet aanwezig.

De woning van de hospes, of hofjesvrouw, was groter. Deze vrouw diende als tussenpersoon tussen de bewoonsters en de regenten. Vanwege deze functie had zij het recht op het grootste huisje van het hofje. Dit huisjes bevond zich aan de noordzijde van het hofje. De deur naast haar toegangsdeur was de deur van het secreet. 

Vanaf het stichtingsjaar tot 1893 bevond de regentenkamer zich in een van de reeds bestaande pandjes aan het Munnickenveld. Hiermee bevond het zich dus buiten het hofje. In 1893 verhuisde de regentenkamer zich naar een nieuw gebouwd pand aan de noordzijde van het hofje, dit pand is ontworpen door J. Gleijsteen, een metselaar uit Hoorn. Het nieuwe onderkomen bevatte een gang en een kamer van 4x4m, een wand van deze kamer werd volledig in beslag genomen door een boekenkast. 

Oorspronkelijk waren de twee vensters in deze ruimte voorzien van zogenaamde T-ramen, tijdens de restauratie in 1980-1981 werden deze verwijderd en vervangen door ramen met 18e-eeuwse roedeverdeling. Na de restauratie heeft deze ruimte geen dienst meer gedaan als regentenkamer. De regentenkamer is verbouwd tot woonruimte. 

De gemeente heeft na de restauratie het hofje in haar beheer gekregen, op haar beurt heeft de gemeente het hofje verkocht aan de vereniging Hendrick de Keyser. Daarmee is ook de oorspronkelijke doelstelling vervallen, de woningen zijn nu verworden tot normale huurwoningen. 

De huidige poort die het hofje van de straat afsluit is het de poort van de voormalige Latijnse School, hoe de oorspronkelijke poort van het hofje er uit heeft gezien is niet bekend. Waarschijnlijk is de oorspronkelijke houten schutting met poort in 1853 vervangen door een ijzeren hekwerk. In 1954 is de toegangspoort van de Latijnse School er in geplaatst.

De poort bestaat uit een gebroken fronton met daarin het wapen van Hoorn.



</doc>
<doc id="2809512" url="https://nl.wikipedia.org/wiki?curid=2809512" title="Palmitoylethanolamide">
Palmitoylethanolamide

Palmitoylethanolamide (PEA), ook wel N-(2-hydroxyethyl)hexadecanamide of palmidrol genaamd, is een lichaamseigen vetzuuramide. Het is een stof die in lichaamscellen geproduceerd wordt en daar fysiologische functies heeft die samenhangen met evenwicht (homeostase), te vergelijken met vitamine D en alfa liponzuur. PEA bindt aan een aantal receptoren, zoals de TRPV1 receptor en de peroxisoomproliferatorgeactiveerde receptoren (PPAR) en werkt daardoor waarschijnlijk pijnstillend en ontstekingsremmend. Het is sinds 2012 nergens meer als geregistreerd geneesmiddel verkrijgbaar. De status van de stof is derhalve gedegradeerd. Sinds 2006 is het in twee landen als dieetvoeding voor medisch gebruik (Italie, Spanje) en elders als voedingssupplement in de handel. 

De geschiedenis van de beschikbaarheid van dit middel startte in Tsjecho-Slowakije, ongeveer een halve eeuw geleden, toen men ontdekte dat palmitoylethanolamide ingezet kon worden bij de behandeling en preventie van griep en verkoudheden. De stof was in die tijd als geneesmiddel bekend onder de handelsnaam Impulsin. Het middel werd onder die naam door de farmaceutische industrie Spofa in de handel gebracht aan het eind van de 60'er jaren. Impulsin verdween echter na ruim 10 jaar van die markt, omdat de grondstofproducent in Tsjecho-Slowakije stopte met de productie. Het was inmiddels ook geïntroduceerd in Spanje als Palmidrol door de firma Almirall, in 1976, waar het eveneens ingezet werd bij de behandeling en profylaxe van griep en verkoudheid. 

In de jaren 90 van de twintigste eeuw werd de relatie tussen het lichaamseigen anandamide en PEA voor het eerst beschreven en werd de remmende invloed van PEA op de mestcel aangetoond door Nobelprijswinnares Rita Levi-Montalcini.<ref name="DOI 10.4172/2167-0846.1000114"> Professor Rita Levi-Montalcini on Nerve Growth Factor, mast cells and palmitoylethanolamide, an endogenous anti-inflammatory and analgesic compound. J Pain Relief. 2013;02(01). . Dit is een open access artikel, beschikbaar onder de licentie Creative Commons Naamsvermelding (CC BY).</ref> Haar groep maakte toen aannemelijk dat het werkingsmechanisme van PEA verliep via het remmen van overactieve mestcellen, onder meer omdat men ontdekte dat met PEA pijngedrag in diermodellen (muizen en ratten) kon worden verminderd op een dosisafhankelijke wijze. Eerder, in 1975, hadden Tsjechische artsen al gemeld — in een ingezonden brief aan de Lancet — dat palmitoylethanolamide een pijnstillende stof was bij gewrichtspijnen, en dat 1,8 gram per dag een werking had vergelijkbaar met die van 3 gram aspirine per dag. 

Rond 2006 werd aangetoond dat de stof door zijn invloed op de NR1C1 celkernreceptor de biochemische reacties kan afremmen die leiden tot pijn en ontsteking. De belangstelling van farmacologen en clinici voor de werking van deze endogene modulator neemt toe en in 2012 werd in Napels het eerste internationale congres over PEA georganiseerd, waar meer dan 100 internationale wetenschappers de werking van dit molecuul bespraken.

De medische database Pubmed bevat inmiddels bijna 600 wetenschappelijke artikelen over palmitoylethanolamide (juni 2016).

Er zijn een groot aantal resultaten gepubliceerd in deze eeuw waaruit blijkt dat palmitoylethanolamide werkt via het beïnvloeden en reguleren van een bepaalde receptor in de celkern, de Peroxisome Proliferator-Activated Receptor α. Zowel acute effecten als modulerende effecten die optreden na dagen tot weken worden verklaard vanuit dit werkingsmechanisme. Niet alleen de anti-inflammatoire en pijnstillende werking van palmitoylethanolamide wordt via de interactie met deze receptor verklaard, ook de zenuwbeschermende werking, zoals in 2012 gevonden werd in een model voor de ziekte van Alzheimer. Als deze receptor door het lichaamseigen palmitoylethanolamide wordt gestimuleerd, dan heeft dat een remmende invloed op het ontstaan van allerlei ontstekings- en pijnmediatoren.

De laatste jaren groeit het inzicht in het werkingsmechanisme van PEA door dierexperimentele en klinische studies, en er zijn aanwijzingen dat zowel voor huisdieren (katten, honden, paarden) als voor de mens de stof zinvol kan zijn. Recent bleek uit dierstudies dat PEA de schade door reperfusie na shock van de nier kan tegengaan. De zogenaamde shock-nier is een probleem waar in de kliniek nog geen goed antwoord op is gevonden. Behandeling van PEA tijdens shock bleek een positieve invloed te hebben op creatinine, γGT, AST, nucleaire translocatie van de NF-κBp65 factor; nier MPO activity en MDA concentraties, nitrotyrosine, PAR, de expressie van de adhesie-moleculen, de infiltratie en activatie van mestcellen en apoptosis.

Inmiddels zijn er vele tientallen studies verricht naar de werkzaamheid en de veiligheid van PEA bij chronische pijnen en ontstekingen. Ook het moleculaire werkingsmechanisme is onderzocht en er zijn een aantal klinische studies gepubliceerd, een deel ervan in Engels, en een deel in het Italiaans, wat de toegang tot deze informatie moeilijk maakt.<ref name="DOI 10.2174/1876386301205010012"> New targets in pain, non-neuronal cells, and the role of palmitoylethanolamide. Open Pain Journal. 2012;(5):12–23. . Dit is een open access artikel, beschikbaar onder de licentie Creative Commons Naamsvermelding Niet-commercieel (CC BY-NC; versie 3.0).</ref> Uit klinische studies bij mensen en huisdieren (hond en kat) blijkt PEA een duidelijk pijnstillend en ontstekingsremmend effect te hebben. Vergelijkbare vetachtige lichaamseigen stoffen zoals anandamide en oleamide blijken met PEA een synergetisch effect te hebben in modellen van chronische en neuropathische pijnen.

Lichaamseigen stoffen uit de groep van palmitoylethalamide hebben belangrijke biologische functies bij een heel scala van levende wezens, niet alleen bij de mens. Dat komt doordat deze stofgroep al vele miljoenen jaren geleden ontwikkeld zijn als modulatoren bij heel primitieve dieren, de zeekomkommers en de zeesterren, voorlopers van de gewervelde dieren. Al vroeg in de embryologische ontwikkeling van deze primitieve wezens worden palmitoylethanolamide-achtige moleculen en hun receptoren aangemaakt. Vervolgens heeft het systeem van deze endogene regulerende moleculen zich in de evolutie geperfectioneerd, zodat het nu een belangrijk sturend systeem is in alle gewervelden, waaronder de mens. 

Naar Palmitoylethanolamide is veel onderzoek gedaan. Van inname van dit lichaamseigen molecuul zijn geen ernstige bijwerkingen bekend, noch storende interacties met andere middelen. Het wordt gezien als mogelijke verrijking van het arsenaal aan pijnstillers en ontstekingsremmers. In de Verenigde Staten onderzoekt onder andere het voedingsmiddelenconcern Nestlé de stof. Er zijn dubbelblindstudies opgezet om de waarde van PEA als “nutritional factor” of “neutraceutical” te bepalen bij chronische darmontstekingen. Vanaf 2010 zijn er klinische studies gepubliceerd, alsmede verslagen van patiëntervaringen. Op basis van een grote dubbelblindstudie bleek dat de NNT van PEA bij herniapijnen 1.5 was. Kleinere studies ondersteunen eveneens de veronderstelling dat PEA werkzaamheid en veilig is. Klinische ervaringen met Nederlandse patiënten, behandeld met PEA zijn in 2012 gepubliceerd. Ten slotte zijn er studies die suggereren dat PEA werkzaam is tegen griep en verkoudheid.


</doc>
<doc id="2809558" url="https://nl.wikipedia.org/wiki?curid=2809558" title="European Society of Anaesthesiology">
European Society of Anaesthesiology

De European Society of Anaesthesiology is de Europese wetenschappelijke vereniging van anesthesiologen. 
Anesthesiologen houden zich bezig met narcose, pijnbestrijding en bewaking van de patiënt rond een medische ingreep. Verder zijn anesthesiologen betrokken bij pijnbestrijding en bij acute, intensieve en trauma zorg.

De Europese vereniging, de "European Society of Anaesthesiology" is in 2005 ontstaan door het samengaan van drie vroeger bestaande Europese verenigingen van anesthesisten, namelijk: de European Academy of Anaesthesiology (EAA), de European Society of Anaesthesiologists (ESA) en de Confederation of European National Societies of Anaesthesiologists (CENSA). In 2008 werd ook de Federation of European Education in Anaesthesiology (FEEA)ondergabracht onder de European Society of Anaesthesiology.
De vereniging telt zowel individuele leden als nationale Europese verenigingen van anesthesisten.

De vereniging geeft een wetenschappelijk tijdschrift uit, de "European Journal of Anaesthesiology". Dit tijdschrift is geïndexeerd door Medline.
Verder houdt ze zich bezig met het organiseren van congressen en het opstellen van richtlijnen.


</doc>
<doc id="2810109" url="https://nl.wikipedia.org/wiki?curid=2810109" title="Arteria cerebri anterior">
Arteria cerebri anterior

De arteriae cerebri anteriores ("ACA") zijn de slagaders van de grote hersenen die zuurstofrijk aanvoeren. Van de grotehersenhelft verzorgen zij de mediale en dorsale zijden van de frontale en pariëtale kwab van bloed. 

Deze slagaders maken deel uit van de cirkel van Willis.



</doc>
<doc id="2810206" url="https://nl.wikipedia.org/wiki?curid=2810206" title="Officier van gezondheid">
Officier van gezondheid

De officier van gezondheid is een arts-officier bij de militaire geneeskundige dienst van een leger.

In de negentiende eeuw werden aanstaande officieren van gezondheid veelal tot arts-officier opgeleid aan de Rijkskweekschool voor militaire geneeskundigen te Utrecht; na de studie werd men benoemd tot officier van gezondheid derde klasse. De officier van gezondheid deed aanvullende examens en werd dan achtereenvolgens bevorderd tot officier van gezondheid der tweede en der eerste klasse. Hierna kon men bevorderd worden tot dirigerend officier van gezondheid der tweede klasse en der eerste klasse.

De officier van gezondheid behoorde tot de militair geneeskundige dienst van het leger; het personeel daarvan bestond uit de officieren van gezondheid en de militaire apothekers, de directeuren der militaire hospitalen, die het beheer over de hospitalen voerden en uit de ziekenvaders en ziekenoppassers, onderofficieren of soldaten of daarmede gelijkgestelde burgerpersonen, die tot hulp van zowel de officieren van gezondheid, als der directeuren dienden. De officieren van gezondheid namen bij de troepenkorpsen deel aan de oefeningen om direct hulp te kunnen verlenen. Daarnaast voerden zij visitaties uit om te controleren of er geen al dan niet besmettelijke ziektes bij de troepen heersten. Officieren van gezondheid namen deel aan veldslagen, waarbij zij soms ook sneuvelden en meerderen wegens moedig gedrag de Militaire Willems-Orde verwierven. Tijdens de veldslagen was het hun taak ervoor te zorgen dat gewonden uit de vuurlinie werden gehaald en dat hen op of bij het slagveld eerste hulp werd verleend. De officier van gezondheid moest dan soms ook noodoperaties in het veld uitgevoeren. Tijdens iedere legerbeweging werd een zogenaamde ambulance meegevoerd, waarin de zieken en gewonden door de officieren van gezondheid werden verpleegd totdat transport naar militaire hospitalen mogelijk was.



</doc>
<doc id="2810517" url="https://nl.wikipedia.org/wiki?curid=2810517" title="Rasagiline">
Rasagiline

Rasagiline is een geneesmiddel dat gebruikt wordt bij de behandeling van de ziekte van Parkinson. Het is een selectieve, irreversibele inhibitor van de B-vorm van het enzym monoamino-oxidase (MAO). Het kan op zichzelf gebruikt worden (als monotherapie) of als aanvullende therapie met levodopa.

Rasagiline werd ontwikkeld aan de Technion-universiteit van Haifa (Israël) door een team onder de professoren Moussa Youdim en John Finberg, in samenwerking met het Israëlisch farmaceutisch bedrijf Teva Pharmaceutical Industries. Teva Pharmaceuticals verkoopt het onder de merknaam "Azilect". Dit zijn tabletten met 1 mg rasagiline in de vorm van het mesylaatzout. De dosering is 1 tablet per dag.

"Azilect" is sedert 21 februari 2005 vergund in de Europese Unie.


</doc>
<doc id="2810837" url="https://nl.wikipedia.org/wiki?curid=2810837" title="Hemosiderose">
Hemosiderose

Hemosiderose is een aandoening waarbij hemosiderine accumuleert. Hemosiderose kan voorkomen als gevolg van bloedtransfusie maar ook zonder aanwijsbare oorzaak (idiopathisch). 


</doc>
<doc id="2811666" url="https://nl.wikipedia.org/wiki?curid=2811666" title="Langerhanscelhistiocytose">
Langerhanscelhistiocytose

Langerhanscelhistiocytose (LCH), ook wel bekend onder oudere namen "Histiocytosis X", "ziekte van Hand-Schüller-Christian" of de "ziekte van (Abt-)Letterer-Siwe", is een ziekte waarbij er sprake is van een woekering van langerhanscellen in de lichaamsweefsels. Deze cellen spelen een rol bij de afweer en het immuunsysteem. De ziekte behoort tot de grotere groep van de histiocytosen.

Het is een zeer zeldzame ziekte. De ziekte komt vooral voor bij kinderen tot 15 jaar oud, met een piek tussen 5 en 10 jaar. De incidentie wordt geschat op 1:200.000; bij volwassenen is de ziekte nog veel zeldzamer. De aandoening komt bij mannen tweemaal zo vaak voor als bij vrouwen.

De oorzaak van de ziekte is onbekend. Vermoedelijk is de aandoening niet erfelijk, maar toch lijkt hij in sommige families vaker voor te komen. Tegenwoordig lopen er diverse grondige DNA-onderzoeken naar de erfelijkheid en oorzaak van de ziekte. De meest voorkomende onderzoeken zijn bloedonderzoeken en Wangslijmvliesonderzoek.

De verschijnselen van deze ziekte kunnen sterk verschillen. In de lichtste vorm heeft de aandoening nauwelijks gevolgen; in de ernstigste vorm is het een levensbedreigende ziekte die behandeld moet worden met agressieve chemotherapie en zelfs dan een slechte prognose kent.

De verschijnselen van deze ziekte hangen ook af van in welk orgaan of welke organen deze zich voordoet. Een veel voorkomende locatie is de schedel of de lange pijpbeenderen. Andere locaties waar de ziekte nogal eens wordt vastgesteld, zijn huid, beenmerg, lymfeknopen, hypothalamus/hypofyse, longen.

De diagnose wordt gesteld door histologisch onderzoek van een weefselbiopt.

De behandeling hangt sterk af van de locatie en de verspreiding van de ziekte. Een enkelvoudige locatie in het bot kan soms vrij eenvoudig operatief verwijderd of bestraald worden. Als de ziekte verspreid is over meerdere organen of weefsels dan is operatie meestal geen optie meer en is men aangewezen op chemotherapie.



</doc>
<doc id="2811725" url="https://nl.wikipedia.org/wiki?curid=2811725" title="Cloperastine">
Cloperastine

Cloperastine is een niet-sederend antitussivum (niet-verdovend hoestmiddel) dat aangewezen is bij een hinderlijke hoest die niet gepaard gaat met het ophoesten van slijmen. 

Het middel bezit zowel een centrale als een perifere werking. Cloperastine werkt rechtstreeks in op het in de "medulla oblongata" gelegen hoestcentrum van de hersenen. Perifeer berust de werking voornamelijk op de antihistaminewerking van cloperastine die bronchospasmen veroorzaakt door histamine kan opheffen. Tevens bezit de stof anticholinerge eigenschappen die normaal alleen bij een overdosering tot uiting komen. 

Cloperastine is het actieve bestandsdeel van onder andere Lysotossil, dat in België als hoestmiddel zonder voorschrift verkrijgbaar is bij de apotheker.

Cloperastine is gecontraïndiceerd bij overgevoeligheid voor antihistaminica, bij gelijktijdige behandeling met MAO-inhibitoren en bij gebrek aan gegevens de eerste maanden van de zwangerschap. Wegens de mogelijk sederende bijwerking is voorzichtigheid aan te raden bij gelijktijdig gebruik van alle medicatie die het centraal zenuwstelsel onderdrukken (bijvoorbeeld alcohol, sedativa en analgetica). 

De mogelijke bijwerkingen zijn die van de antihistaminica en de anticholinergica, namelijk sedatie, slaperigheid, droge mond, maagstoornissen en accommodatiestoornissen.


</doc>
<doc id="2812181" url="https://nl.wikipedia.org/wiki?curid=2812181" title="Kleurfilter">
Kleurfilter

Een kleurfilter is een optisch filter dat een deel van het kleurenspectrum absorbeert. Kleurfilters worden voor diverse doeleinden toegepast, bijvoorbeeld in optische meetinstrumenten om de concentratie van bepaalde chemische stoffen in een gas of een oplossing te meten. Kleurfilters worden gemaakt van gekleurd glas, doorzichtige kunststof of gelatine. Gelatinefilters worden in houders gebruikt, waarin ze verwisseld kunnen worden. Deze filters hebben een beperkte houdbaarheid.

In de fotografie worden kleurfilters om verschillende redenen toegepast. De belangrijkste zijn kleurcorrectie, contrastverhoging en het bewerkstelligen van een bepaalde sfeer.

Voor analoge kleurenfoto's werden vroeger afzonderlijke films verkocht voor daglicht en voor kunstlicht. Het gebruik van deze films in een omgeving waarvoor ze niet bedoeld waren, leidde tot een kleurzweem die onaangenaam is om te zien. Tijdens het afdrukken van foto's kan deze kleurzweem nog worden gecorrigeerd, maar dit proces ontbreekt in het maken van dia's en films. Speciaal voor dit doel zijn kleurenfilters gemaakt voor de meest gebruikte lichtbronnen: daglicht, gloeilamplicht en TL-verlichting. Deze filters zijn in principe ook voor digitale fotografie te gebruiken, maar in vrijwel alle digitale camera's wordt de witbalans door de camera ingesteld. Kleurcorrectiefilters zijn voor digitale fotografie dan ook niet nodig.

Voor zwart-witfotografie worden van oudsher twee filters gebruikt: roodfilters en geelfilters. Deze filters verhogen het contrast, vooral in de complementaire kleuren in de lucht. Wolkenpartijen krijgen door gebruik te maken van rood- en geelfilters een veel fraaier uiterlijk. Een geelfilter werkt minder contrastverhogend dan een roodfilter. Daar tussenin zit een oranjefilter, dat ook wordt gebruikt om het contrast van de menselijke huid wat te verminderen, waardoor oneffenheden minder zichtbaar worden. Groenfilters worden gebruikt om bijvoorbeeld bloemen beter te doen uitkomen ten opzichte van de bladeren. Een blauwfilter vermindert het contrast en maakt alle kleuren donkerder, behalve de lucht.

Voor kleurenfotografie zijn deze filters echter onbruikbaar. Om het contrast in een kleurenfoto te verhogen gebruikt men meestal een polarisatiefilter. Alleen voor het fotograferen van een zonsondergang wordt soms een oranje- of roodfilter gebruikt.

De meest gebruikte filters hiervoor zijn de "koude" en de "warme" filters. Een koude filter absorbeert meer licht in het rood, waardoor de foto blauwer wordt; een warme filter doet het omgekeerde. Hetzelfde effect kan ook bereikt worden door de witbalans in de camera of in de beeldbewerkingssoftware te veranderen. Wanneer men de kleur van slechts een deel van de foto wil veranderen, bijvoorbeeld alleen de lucht of alleen de voorgrond, dan kan men ook een "kleurverloopfilter" gebruiken. Deze filters zijn naar boven toe sterker getint dan aan de onderkant, te vergelijken met een grijsverloopfilter.
Vaak worden koude en warme filters gecombineerd met een diffusiefilter, dat zorgt voor onscherpte in het beeld.

Voor meetinstrumenten en speciale toepassingen buiten de fotografie bestaan er "technische" kleurfilters in vele soorten en maten. Hieronder zijn bijvoorbeeld interferentiefilters die monochromatisch licht van lasers blokkeren of juist doorlaten, met een heel kleine bandbreedte.

Een mozaïek van kleurfilters op de beeldsensor van een digitale camera zorgt ervoor dat de pixels kleurgevoelig zijn. Dergelijke mozaïeken hebben een opbouw waarbij sommige sensoren wel en andere niet kleurgevoelig zijn. Ook de aantallen sensoren zijn niet voor iedere kleur gelijk.


</doc>
<doc id="2812254" url="https://nl.wikipedia.org/wiki?curid=2812254" title="Melanie Hahnemann">
Melanie Hahnemann

Marie Melanie d'Hervilly Gohier Hahnemann (2 februari 1800 – mei 1878), was een Franse homeopaat, getrouwd met Samuel Hahnemann, grondlegger van de homeopathie. Ze was de eerste vrouwelijke homeopathische arts.

Tijdens de cholera epidemie in Parijs in 1832 raakte ze geïnteresseerd in homeopathie. In 1834 bezocht ze Samuel Hahnemann met wie ze een jaar later trouwde en verhuisde naar Parijs. Daar openden ze samen een kliniek, waar zij zijn student, assistent en al snel onafhankelijke collega was.

Ze werkte onder leiding van onder meer haar man en schoonzoon Karl von Bönninghausen, zoon van Clemens Maria Franciscus von Bönninghausen. Een licentie voor het uitoefenen van homeopathie werd haar, tot een paar jaar voor haar dood, geweigerd.



</doc>
<doc id="2813607" url="https://nl.wikipedia.org/wiki?curid=2813607" title="Rabdomyolyse">
Rabdomyolyse

Rabdomyolyse beschrijft de snelle afbraak van dwarsgestreepte spieren. Het is een term afkomstig uit het Grieks. De afbraakproducten komen in het bloed en sommige zoals het eiwit myoglobine zijn schadelijk voor de nier en kunnen zo tot nierbeschadiging leiden. Het ziektebeeld gaat gepaard met spierpijn, braken en verwardheid. Dit alles is afhankelijk van de ernst van het symptoom. Het kan optreden bij ernstige verwondingen, na zware lichamelijke inspanning, als bijwerking van bepaalde geneesmiddelen, drugsgebruik, bij infecties en bij spierziekten zoals polymyositis en spierdystrofie van Duchenne. De behandeling is gebaseerd op het intraveneus toedienen van vocht, soms ook dialyse of hemofiltratie. Daarnaast zal de onderliggende oorzaak moeten worden behandeld.


</doc>
<doc id="2814654" url="https://nl.wikipedia.org/wiki?curid=2814654" title="Palsy">
Palsy

Palsy is een Engelstalige medische term afgeleid van het woord paralysis. Het duidt op verlammingsverschijnselen al dan niet gepaard gaande met verlies van gevoel en ongecontroleerde bewegingen.



</doc>
<doc id="2815260" url="https://nl.wikipedia.org/wiki?curid=2815260" title="Cyamus boopis">
Cyamus boopis

Cyamus boopis is een ectoparasitaire walvisluis uit de familie Cyamidae. De wetenschappelijke naam van de soort is voor het eerst geldig gepubliceerd in 1870 door Lütken.

"Cyamus boopis" komt uitsluitend voor op bultruggen en voedt zich met huid en alg. Er is geen bewijs dat "Cyamus boopis" werkelijk schadelijk voor de bultrug is, maar men vermoedt dat de bultrug deze parasiet wel als hinderlijk ervaart. 


</doc>
<doc id="2815583" url="https://nl.wikipedia.org/wiki?curid=2815583" title="Cyamus">
Cyamus

Cyamus is een geslacht van ectoparasitaire walvisluizen uit de familie Cyamidae. Het geslacht is voor het eerst wetenschappelijk beschreven in 1796 door Pierre André Latreille.

"Cyamus"-soorten zijn vaak gastheerspecifiek.

Het geslacht bevat 17 soorten:



</doc>
<doc id="2815772" url="https://nl.wikipedia.org/wiki?curid=2815772" title="Ganglion van Gasser">
Ganglion van Gasser

Het ganglion van Gasser, ganglion trigeminale, ganglion semilunare, ganglion lunare of ganglion lunare Gasseri is een zenuwknoop in het hoofd. In dit ganglion splitst de nervus trigeminus zich op in de nervus ophthalmicus (V1), nervus maxillaris (V2) en de nervus mandibularis (V3). Het ganglion van Gasser bevindt zich lateraal van de nervus en canalis opticus.

De nervus trigeminus is de vijfde hersenzenuw die grotendeels bestaat uit sensibele zenuwvezels die de sensibiliteit verzorgen van het oog en het gebied daaromheen (nervus ophthalmicus; V1), de onderkaak (nervus mandibularis V3) en het gebied daartussen (nervus maxillaris, V 2). Zoals bij alle sensibele zenuwen liggen de cellichamen van de neuronen enigszins ter zijde in een ganglion, een zenuwknoop, bij de Nervus Trigeminus in het ganglion trigeminale van Gasser.


</doc>
<doc id="2815951" url="https://nl.wikipedia.org/wiki?curid=2815951" title="Walvisluizen">
Walvisluizen

Walvisluizen (Cyamidae) is een familie van ectoparasitaire vlokreeften uit de onderorde Senticaudata. De familie is voor het eerst wetenschappelijk beschreven in 1815 door Constantine Samuel Rafinesque-Schmaltz.

De soorten uit deze familie zijn vaak gastheerspecifiek en komen alleen voor op walvisachtigen (Cetacea). De afmeting van de soorten varieert tussen de 5 en de 25 millimeter.

De Cyamidae bevat 6 geslachten:


</doc>
<doc id="2816272" url="https://nl.wikipedia.org/wiki?curid=2816272" title="Pest van Antoninus">
Pest van Antoninus

De Pest van Antoninus (165-180 n.Chr.) ook wel bekend als de plaag van Galenus, de medicus die de ziekte beschreef, was een antieke pandemie, of van de pokken of van de mazelen, die door troepen, die van de Romeins-Parthische oorlog (161-166) terugkeerden, in het Romeinse Rijk werden geïntroduceerd.

De Romeinse keizer Lucius Verus, die in 169 stierf, zou een slachtoffer van de ziekte zijn geweest. Hij was mede-regent van Marcus Aurelius Antoninus, naar wiens achternaam, Antoninus, deze pandemie werd vernoemd. Negen jaar later brak de ziekte volgens de Romeinse historicus Dio Cassius opnieuw uit. Op het hoogtepunt zouden er in Rome tot 2000 doden per dag zijn gevallen. Een kwart van de besmette mensen overleed. Het totaal aantal doden is wel op vijf miljoen geraamd. De ziekte zou in sommige gebieden tot een derde van de bevolking hebben gedood en het Romeinse leger hebben gedecimeerd.

Tijdens de pandemie, in het jaar 166, reisde de Griekse arts en schrijver Galenus van Rome naar zijn woonplaats in Klein-Azië. In 168 keerde hij, daartoe opgeroepen door de twee Augusti, weer naar Rome terug. In de winter van 168 op 169 was hij aanwezig bij de uitbraak van de pandemie onder de in Aquileia gestationeerde troepen. Galenus' waarnemingen en beschrijvingen van de epidemie in zijn verhandeling "Methodus Medendi" zijn kort. Zijn andere beschrijvingen ervan staan verspreid door zijn andere werk. Hij beschreef de pest als omvangrijk en van lange duur. Hij vermeldt als symptomen koorts, diarree en ontsteking van de keelholte, en huiduitslag, soms droog, maar soms gepaard gaand met pus, die op de negende dag van de ziekte verscheen. De informatie die ons door Galenus is nagelaten is niet eenduidig genoeg om de aard van de ziekte met zekerheid vast te stellen, maar geleerden leiden in het algemeen de diagnose van pokken uit deze symptomen af. 

De historicus William McNeill beweert dat de pest van Antoninus en de latere pest van Cyprianus (ca. 251-270) uitbraken van twee verschillende ziekten waren, de pokken en de mazelen, hoewel niet noodzakelijkerwijs in die volgorde. De zware sterfte onder de Europese bevolking door deze twee pandemieën kan erop wijzen dat de bevolking niet eerder met beide ziekten was besmet, waardoor er nog geen immuniteit aanwezig was. Andere historici geloven echter dat beide uitbraken een pokkenpandemie betroffen.Deze laatste opvatting lijkt correcter te zijn, gegeven ook het feit dat een recente schatting van de ouderdom van het mazelen-virus het eerste optreden van mazelen zo'n kleine 1000 jaar later, in de elfde of twaalfde eeuw plaatst.
Het uitbreken van de 'pest' leidde er in 165 onmiddellijk toe dat de overwinning op de Parthen niet kon worden omgezet in een duurzame vrede aan de oostelijke grenzen. Sommige historici beschouwen de pest van Antoninus als de echte reden voor de Romeinse terugtrekking uit Mesopotamië, hoewel ook logistieke problemen een rol kunnen hebben gespeeld; met name de moeilijke bevoorradingssituatie in het geplunderde Seleucia en de lange aanvoerroutes zullen niet hebben meegeholpen. 

Dat de pest vooral onder de soldaten woedde, toont een munt uit het jaar 166 n.Chr. met een beeltenis van "Minerva Medica". Ammianus Marcellinus schrijft over deze ziekte

In de jaren 160 compliceerde de pest van Antoninus vanuit Romeins oogpunt de steeds weer oplaaiende confrontaties met de Germaanse stammen van de Marcomannen en Quaden aan de Donaugrens. Tijdens de Marcomannenoorlogen was de pest de oorzaak van de - soms - dramatische verslechtering van de militaire situatie aan Romeinse kant. Toen de Germanen de Donau overstaken en Romeinse rijk binnenvielen, konden de door de pandemie verzwakte legioenen niet standhouden. Marcus Aurelius zag zich uiteindelijk gedwongen vanaf 167 de legioenen aan de Donau zelf aan te voeren. In de winter 168 op 169 waren de verliezen aan troepen door de ziekte zo hoog (in sommige eenheden viel een derde van legionnairs uit), dat een gepland offensief moest worden uitgesteld. De 'pest' hield geen halt bij de Donaugrens. Ook aan de andere kant van de grensrivier hield zij ongetwijfeld huis en maakte zij waarschijnlijk veel slachtoffers. Daar is echter niets over bekend.

Onder moderne historici is het in toenemende mate omstreden of en in welke mate de pest van Antoninus daadwerkelijk een wezenlijke factor is geweest in de politieke destabilisatie en het geleidelijke verlies aan eenheid van het Rijk, die een kleine eeuw later tot uiting zou komen in de crisis van de derde eeuw. De onmiddellijke gevolgen van de epidemie voor de economische en sociale situatie van het Romeinse Rijk moeten echter zeker zwaar hebben gewogen. Hier en daar stortten wet en orde volledig in. Vanuit Egypte wordt over massavluchten bericht. Over het geheel genomen werd het bewind van Marcus Aurelius gekenmerkt door een aantal misoogsten, belastingverhogingen en een constante staat van oorlog. Hierdoor wordt de betekenis van de pandemie op lange termijn in perspectief geplaatst.

Volgens schattingen werden in de gehele periode dat de pest van Antonius woedde, ongeveer zeven tot tien miljoen inwoners van het Romeinse Rijk door de pandemie gedood, dat is tegen de 10% van de bevolking. In sommige stedelijke centra zal dit percentage hoger hebben gelegen.

De pest van Antoninus is een van de best gedocumenteerde uitbraken van een pandemie in de oudheid. Niet alle bronnen zijn evenwel van dezelfde kwaliteit. De "Historia Augusta" en Ammianus Marcellinus rapporteren over het uitbreken en het woeden van de epidemie onder de Romeinse troepen. Net als Galenus beschrijft ook Aelius Aristides de symptomen van de ziekte. Door Herodianus, Orosius en Cassius Dio weten wij over de terugkeer van de pandemie in de late jaren van het decennium tussen 180 en 190 n.Chr. De betrouwbaarheid van de informatie die ons Orosius en Ammianus Marcellinus wordt aangereikt, is twijfelachtig omdat zij hun werken veel later schreven. Daarnaast wordt de "Historia Augusta" algemeen als onbetrouwbaar beschouwd. 





</doc>
<doc id="2816462" url="https://nl.wikipedia.org/wiki?curid=2816462" title="2-hexenal">
2-hexenal

2-hexenal is een organische verbinding die behoort tot de aldehyden. Het is een onverzadigde verbinding met een dubbele binding, en komt in twee isomere vormen voor, "trans-" (of "(E-)") en "cis-" (of "(Z-)")-2-hexenal. De "trans"-isomeer is het belangrijkst en wordt veel gebruikt in cosmetica en aromastoffen.

"Trans"-2-hexenal is een vluchtige stof (in het Engels een "green leaf volatile" of "GLV") die voorkomt in vele planten. Samen met "cis"-3-hexenal behoort de stof tot de vluchtige aldehyden die verantwoordelijk zijn voor de "groene" reuk en smaak. Het komt ook vrij bij de mechanische beschadiging van plantendelen of vruchten, onder meer bij het kauwen van een appel of de maceratie van theebladeren. De biosynthese van "trans"-2-hexenal gebeurt door enzymatische omzetting van het onverzadigde alfa-linoleenzuur naar "cis"-3-hexenal dat dan wordt omgezet in het isomere "trans"-2-hexenal door een isomerase-enzym.

Als de rupsen van de tabakspijlstaart ("Manduca sexta") knagen aan de bladeren van de wilde tabaksplant "Nicotiana attenuata", zetten zij op die manier ook "trans"-2-hexenal vrij, dat een feromoon is en roofwantsen aantrekt die op de rupsen jagen. Dit schijnbaar zelfvernietigend gedrag zou verklaard kunnen worden doordat de stof ook een voordeel heeft voor de rupsen: het is een sterk antibioticum dat schadelijke micro-organismen in de voeding doodt.

"Trans"-2-hexenal is commercieel belangrijk. Het kan uit planten geëxtraheerd worden en het wordt ook synthetisch bereid. Dit kan gebeuren door de oxidatie van 2-hexen-1-ol met chroomzuur; de dehydratie van 2-hexeen-1,4-diol; of de omzetting van dicyclohexylperoxide in een waterige oplossing van een palladiumverbinding.

2-hexenal is een kleurloze vloeistof. Het is een vluchtige, ontvlambare stof. Ze is onoplosbaar in water. Ze heeft een scherpe, groene bladgeur. Bij verdunning wordt dit een aangename appelgeur.

In parfums gebruikt men 2-hexenal voor het toevoegen van "groene noten"; in voedingsmiddelen wordt het gebruikt als smaakstof. Het heeft een anti-microbiële en fungicide activiteit, en kan gebruikt worden om de vorming van mycotoxines in tabak te verhinderen.

Als feromoon kan het ingezet worden tegen de bedwants.



</doc>
<doc id="2817500" url="https://nl.wikipedia.org/wiki?curid=2817500" title="Krabbertje">
Krabbertje

Een krabbertje of veiligheidsscheermes is een scheermes waarbij het snijvlak loodrecht op het handvat staat. Op het krabbertje is aan beide kanten een snijvlak aanwezig. Het snijvlak is omgeven door een of twee metalen elementen die de huid beschermen. Dit in tegenstelling tot het open scheermes waarbij het snijvlak helemaal vrij ligt. In het krabbertje worden verwisselbare dubbelzijdige scheermesjes gebruikt.

Op een simpele versie van het krabbertje, enigszins lijkend op het injectorscheermes, is in 1847 door William S. Henson octrooi aangevraagd. De populariteit van het krabbertje nam een grote vlucht nadat de Amerikaanse uitvinder King Camp Gillette in 1901 het dubbelzijdige scheermesje, met bijbehorende houder, uitvond. Dit is nog steeds de vorm waar het krabbertje van vandaag is op gebaseerd. Er werden in de Eerste Wereldoorlog 3,5 miljoen Gillette-krabbertjes uitgedeeld aan Amerikaanse soldaten. De soldaten die terugkwamen van het slagveld bleven deze krabbertjes gebruiken waardoor de consumentenmarkt werd veroverd.

Het krabbertje was voor het bedrijf van King Camp Gillette een groot succes door deze slimme marketingtruc. Het krabbertje werd gratis weggegeven, maar voor de mesjes werd relatief veel geld gevraagd. Dit is tot op heden de marketingtechniek binnen de scheerbranche, waarbij de houders vrij goedkoop zijn, maar de mesjes relatief duur.

Het krabbertje is een houder voor een dubbelzijdig scheermesje. Er is een aantal verschillende onderdelen te onderscheiden: de steel, de basis en de kop. Het mesje wordt ingeklemd tussen de basis en de kop. In de loop der tijd is een aantal verschillende ontwerpen ontwikkeld, waarbij de naamgeving werd ontleend aan het aantal stukken waaruit het scheermes bestaat:

Daarnaast bestaan er ook nog krabbertjes met een zogenaamde "slant bar". Deze "slant bar" is in tegenstelling tot een rechte basis horizontaal enigszins gedraaid. Hierdoor ontstaat er een snijvlak dat enigszins op een guillotine lijkt. Hiermee kunnen dikkere haren makkelijker doorgesneden worden. Het guillotine-effect zorgt er ook voor dat het scheermes 'agressiever' is, en daardoor minder geschikt is voor beginnende gebruikers.



</doc>
<doc id="2818726" url="https://nl.wikipedia.org/wiki?curid=2818726" title="Clemens Maria Franciscus von Bönninghausen">
Clemens Maria Franciscus von Bönninghausen

Clemens Maria Franciscus baron (Freiherr) von Bönninghausen (Herinckhave te Fleringen, 12 maart 1785 - Münster, 26 januari 1864) was een jurist, Nederlands en Pruisisch bestuursambtenaar, landbouweconoom, architect, botanicus, arts en pionier op het gebied van de homeopathie.

Hij werd onderscheiden als Ridder in het Legioen van Eer.

Von Bönninghausen werd geboren op het landgoed Herinckhave in Fleringen (richterambt Ootmarsum) in de provincie Overijssel als telg van het oude adellijke geslacht Von Bönninghausen. Zijn vader was Lodewijk Ernst von Bönninghausen, representant van het volk van Overijssel, officier en kamerheer van de vorst-bisschop van Keulen. Zijn moeder was Theresia von Weichs zur Wenne. Hij bezocht het Gymnasium Paulinum in Münster, studeerde rechten aan de Universiteit van Groningen en promoveerde daar op het Romeins en Oud-Nederlands recht in 1806.

Von Bönninghausen bezette verschillende posities, waaronder die van auditor en geheimraad van de Koning, secretaris-generaal voor de belastingen, Koninklijk bibliothecaris, schatmeester van de pensioenen, secretaris-generaal van de rekwesten en hoofd van de Topografische instituten. Alle onder Lodewijk Napoleon Bonaparte, Koning van Holland, tot diens aftreden in 1810. Von Bönninghausen was geschokt door het gedwongen vertrek van zijn uiterst vriendelijke en goedmoedige meester en weigerde langer in dienst te zijn. Hij keerde terug naar zijn geboortegrond en aanvaardde de functie van president van de arrondissementsraad in Almelo. In die tijd trouwde hij eerst met Franziska Sofia von Schade zu Ahausen en na haar overlijden met Amalia von Hamm.

Toen zijn vader in 1812 overleed betrok Von Bönninghausen het familiebezit, het huis Darup, even over de grens in Kreis Coesfeld, Pruisen. Hij studeerde af als architect en onderwierp zich aan de studie van medicijnen, landbouw- en plantkunde. Von Bönninghausen publiceerde talrijke artikelen over zijn ervaringen en ontdekkingen, wat hem internationale faam opleverde. In 1816 werd hij bij de samenvoeging van de deelstaten Noordrijn en Westfalen benoemd tot president van het Hof van Justitie en generaal-commissaris van het kadaster van Noordrijn-Westfalen. Het vele reizen voor deze functie bood hem een uitgelezen mogelijkheid voor het bestuderen van de flora en hij publiceerde er een boek over, genaamd: "Prodromus florae Monasteriensis Westphalorum, Phanerogamia".

Nog hetzelfde jaar werd hij door koning Frederik Willem III van Pruisen als eerste commissaris benoemd in de landraad van Kreis Coesfeld. Von Bönninghausen was oprichter en hoofd van de sociëteit van medici van Noordrijn-Westfalen. Hij werd benoemd tot hoofd van de botanische tuinen in Münster van 1826 tot 1845 en doceerde aan de wat later de Westfaalse Wilhelms-Universiteit zou worden. Ook leidde hij de staatsrechtelijke commissie van experts in het onderzoek naar de non Anna Catharina Emmerich. Deze concludeerde dat haar wonden mechanisch en niet bovennatuurlijk waren aangebracht. Bij haar zaligverklaring in 2004 door Paus Johannes Paulus II werd echter wel van een bovennatuurlijke oorsprong uitgegaan.

In 1827 kreeg von Bönninghausen tuberculose, gevolgd door een hardnekkige en niet te behandelen longontsteking. Ervan overtuigd dat hij zou sterven begon hij met het schrijven van afscheidsbrieven naar zijn vrienden en bekenden. Een van hen, vriend en collega-botanicus Carl Ernst August Weihe, spoorde hem aan het kruid Pulsatilla te gebruiken, dat het geneesmiddel voor zijn kwaal zou zijn. Von Bönninghausen genas en werd aanhanger van de homeopathie. Binnen nog geen twee jaar schreef hij zeven omvangrijke boekwerken.

Hij werd vertrouweling en belangrijkste opvolger van zijn docent Samuel Hahnemann, grondlegger van de homeopathie, die von Bönninghausen's bekwaamheid en vermogen tot het ordenen van toenemende homeopathische kennis van de "materia medica" (geneesmiddelenleer) bewonderde. Hahnemann was zo enthousiast dat hij hem voortdurend zijn "Lieblingsschüler" noemde. Hij zei: “Mocht ik zelf ziek zijn, dan zou ik geen andere arts in de wereld vertrouwen, behalve hem.”

Von Bönninghausens "Therapeutisches Taschenbuch" uit 1846 was het eerste homeopathische repertoire dat individuele heelmiddelen rangschikte op basis van hun werking bij symptomen op zichzelf en in hun onderlinge verhoudingen. Deze zogenaamde von Bönninghausen (of von Boenninghausen)-methode wordt tot op de dag van vandaag nog gebruikt. Zijn methode werd soms door latere homeopaten zoals C. Hering en James Tyler Kent verkeerd geïnterpreteerd. Laatstgenoemde deed dit met opzet, om zo zijn eigen repertoire te promoten. Desondanks hebben recente vertalingen en herzieningen geleid tot een herleving van de interesse in Von Bönninghausen’s benadering.

Door zijn eigen wonderbaarlijke genezing en door zijn publieke bekendheid zocht het volk massaal zijn heil bij de dokter. Het reeds met succes op kleine schaal in praktijk brengen van de homeopathie zonder medische graad, fascineerde en leidde er uiteindelijk toe dat Von Bönninghausen in 1843 bij persoonlijke koninklijke verordening een medische licentie ontving van Frederik Willem IV, koning van Pruisen. Dit maakte hem tot een arts en zorgde ervoor dat hij effectief patiënten kon behandelen.

Onder zijn groeiende internationale clientèle ontving hij vooraanstaande patiënten. Een van de eerste was de dichteres Annette von Droste-Hülshoff. Zij genas van tuberculose. Ook de Franse keizerin Eugénie de Montijo, vrouw van Napoleon III, behoorde daartoe. Von Bönninghausen werd in 1854 benoemd tot "Doctor honoris causa" door het Medical College in Cleveland (Noord-Amerika). In 1861 werd hij door de Franse keizer Napoleon III benoemd tot Ridder in het Legioen van Eer.

De standaardafkorting Boenn. wordt gebruikt om von Bönninghausen te identificeren als auteur bij het aanhalen van een botanische naam. Een lijst met planten op naam van deze auteur is te vinden in de IPNI.

De twee oudsten van zijn zeven zonen werden ook homeopaat. Karl von Bönninghausen, de oudste, ging naar Parijs waar hij toegang had tot de privé-bibliotheek en manuscripten van Hahnemann en trouwde daar met Sophie, de geadopteerde dochter van Melanie Hahnemann (Hahnemanns weduwe).

Zijn graf op de oude Hörster begraafplaats in Münster werd in de Tweede Wereldoorlog bij een bombardement verwoest. Tegenwoordig wordt de geleerde op deze plek herinnerd met een zandstenen monument met daarop de afbeelding van de baron. Ook zijn er verschillende straten en planten naar hem vernoemd, zoals "Boenninghausenia altiflora", "Boeninghausia vincentina" en een geslacht van de Wijnruitfamilie (Rutaceau), "Boenninghausenia".

In 1990 werd de Clemens von Bönninghausen Akademie opgericht, en in 2009 het von Bönninghausen Instituut. Een herdenkingsmonument voor von Bönninghausen werd in 2005 opgericht bij de Universiteit van Münster, op de vierhonderdste verjaardag van Samuel Hahnemann.

Een kleine selectie van zijn publicaties:




</doc>
<doc id="2819098" url="https://nl.wikipedia.org/wiki?curid=2819098" title="Alfentanil">
Alfentanil

Alfentanil is een synthetisch opioïde met een sterke analgetische werking. Het werkt snel (na één minuut) maar kort (10 à 20 minuten bij eenmalige toediening), sneller en korter dan het verwante fentanyl. Het wordt bijna uitsluitend gebruikt voor anesthesie bij kortdurende operatieve ingrepen.

Alfentanil heeft over het algemeen minder cardiovasculaire bijwerkingen dan fentanyl of remifentanyl, maar de toediening van alfentanil kan ademdepressie veroorzaken. Observatie van de ademhaling tijdens en na de operatie is daarom nodig.

Alfentanil werd ontwikkeld door Janssen Pharmaceutica. Het wordt verkocht onder de merknaam "Rapifen" door Janssen-Cilag, in ampullen van 2 of 10 milliliter voor injectie. De injectievloeistof bevat 0,5 milligram per milliliter alfentanil als hydrochloride. In de Verenigde Staten is de merknaam "Alfenta".



</doc>
<doc id="2819252" url="https://nl.wikipedia.org/wiki?curid=2819252" title="Vlieghuid">
Vlieghuid

De vlieghuid ("patagium"), ook vliegmembraan genoemd, is een stuk elastische huid (met of zonder ondersteunende structuren) bij gewervelde dieren dat het oppervlak van een vleugel vormt. Het is een verlengstuk van de abdominale huid en strekt zich uit van de vingers tot het achterwerk of de staart.

Bij vliegende katten wordt van een zweefhuid gesproken.


</doc>
<doc id="2820049" url="https://nl.wikipedia.org/wiki?curid=2820049" title="Jacobus Penn">
Jacobus Penn

Jacobus Penn (Dordrecht, 8 december 1821 - Hilversum, 12 januari 1890) was een Nederlandse arts-hygiënist en hij geldt als een belangrijke woordvoerder van de Amsterdamse hygiënisten, die in de 19e eeuw zich inzetten voor verbetering van de volksgezondheid vooral van de volksklassen.

Jacobus werd geboren te Dordrecht op 8 december 1821, als jongste van een gezin met tien kinderen.
Zijn vader was doctor Hubertus Jodocus Penn, die op 20 juli 1768 was geboren in de Duitse stad Ürdingen. Zijn vader promoveerde te Leiden in de medicijnen als afronding van zijn medische studie elders. Dit was niet ongebruikelijk in die dagen. Hij vestigde zich in 1794 te Dordrecht als geneesheer. Bij zijn gouden ambtsjubileum ontving hij de Ridderorde van de Nederlandse Leeuw. Hij overleed op 15 april 1847 te Dordrecht op 78-jarige leeftijd. Het is mogelijk dat deze familie Penn nog ver verwant is van William Penn de stichter van een kolonie Quakers die zich in het naar William Penn vernoemde Pennsylvania vestigden.

Jacobs moeder was Adriana Johanna Bauduin, die was geboren op 10 juli 1780. Zij stamde uit een welvarende Dordtse koopmansfamilie die zich eerder vanuit Maastricht in Dordrecht had gevestigd. Zij stierf op 16 januari 1864 te Dordrecht op 83-jarige leeftijd. Een broer van Jacobus was Johannes Jacobus (1821-1849), een bekende Dordtse architect die echter jong stierf. Twee andere broers, Hubertus Jodocus (1820-1877) en Ferdinand Johannes (1818-1890), waren zeer succesvolle zakenlieden.

Jacob studeerde geneeskunde aan de Leidse Hogeschool en promoveerde in 1845. Daarna studeerde hij nog anderhalf jaar te Wenen en Parijs, wat niet ongebruikelijk was in die dagen. Toen hij in 1847 weer terugkwam in Nederland, vestigde hij zich als geneesheer te Amsterdam.

Jacobus trouwde op 7 februari 1866 te Amsterdam met Apolonia Maria Leonora Herckenradt (1833-1887), Haar ouders waren doctor August W.F. Herckenrath, in 1794 was geboren in Poeldijk en in 1869 in Haarlem stierf en Johanna Maria Slaghek (1809-1885). Van origine kwam de familie Herckenrath uit Venlo. August Herckenrath was onder meer oprichter van de Vereniging tegen gebruik van sterken drank, hij was verder lid gemeenteraad Amsterdam, en bestuurslid van heel wat organisaties. Het gezin Penn-Herckenradt bleef kinderloos.

Nederland was vooral in de periode 1849-1850 sterk verpauperd, hongerend (aardappelziekte), verzwakt, achterlijk en geteisterd door epidemieën. Het was de tijd van Jan Salie. Ruïneus was ook het alcoholisme waaraan een derde van het weekloon soms opging. De gezondheidstoestand van de bevolking was erbarmelijk met hoge ziekte- en sterftecijfers vooral onder armen. Indicatief hiervoor was verder dat veel dienstplichtigen zo klein en ongezond waren dat zij ongeschikt voor de militaire dienst werden geacht. Kortom in alle opzichten liep men achter op de omringende landen, ook wat de gezondheidszorg betrof. Door dat men laat huwde en vroeg stierf explodeerde het aantal wezen/halfwezen, die zeer ongunstige levenskansen hadden.

Als sociaal bewogen arts sloot dr Penn zich aan bij groep hervormingsgezinde artsen, ingenieurs, bestuurders en politici die later als de Amsterdamse hygiënisten bekend werden. Zij streefden naar verbetering van de openbare gezondheid door voor betere huisvesting, arbeidsomstandigheden, drinkwatervoorziening en riolering te ijveren. Mede door zijn politieke en organisatorische talenten werd Penn een belangrijke woordvoerder van deze hygiënisten. Hij werd onder meer lid van de Amsterdamse gemeenteraad, curator van het Atheneum Illustre, schoolopziener en secretaris van de provinciale commissie van geneeskundig toevoorzicht.

In 1847 richtte hij het Algemeen Ziekenfonds voor Amsterdam (AZA) op, samen met de artsen en hygiënisten C.E. Heijnsius en G.A.N. Allebé. Dit was het eerste ziekenfonds dat door artsen werd opgezet en dat het grootste ziekenfonds van Amsterdam werd. In 1848 was hij medeoprichter van Geneeskundige Kring van Amsterdam die naar betere ziekenhuizen streefden. In 1849 was hij ook medeoprichter van de Nederlandse Maatschappij ter bevordering der Geneeskunst. Van 1850-1854 was hij lid van het hoofdbestuur en in 1852 (31 jaar oud), werd hij voorzitter. Om de band tussen maatschappij en leden te bevorderen werd in 1859 een tijdschrift opgezet. Mede door zijn organisatorisch talent wist Penn een aantal medische tijdschriften bij elkaar te brengen dat later het Nederlands Tijdschrift voor Geneeskunde zouden vormen. Penn werd daarvan de gérant (=hoofdredacteur) die vanuit zijn woonhuis zijn redactiewerkzaamheden verrichtte. Dit gaf hem de mogelijk zijn inzichten te verbreiden. Toen de gemeenteraad en de inspectie zijn aandacht opslokten, werd Penn in 1866 als gerant opgevolgd door Zeeman. Hij bleef echter nog actief betrokken door zijn lidmaatschap van de Vereniging Nederlands Tijdschrift voor Geneeskunde, Tot aan de 2de wereldoorlog bleef het het Nederlands tijdschrift voor geneeskunde het orgaan van de Koninklijke Nederlandsche Maatschappij tot bevordering der Geneeskunst (KNMG).

De herziening van de medische opleidingen was een belangrijk struikelblok voor Thorbecke gebleken. Vernieuwingspogingen werden jarenlang gefrustreerd, ook door de beroepsgroep. Penn werd door minister Thorbecke uitgenodigd, om samen met Dr. Ali Cohen, Dr. Blom Coster en Dr. L.J. Egeling hem van advies te dienen. Mede door zijn invloed kwamen in 1865 diverse nieuwe geneeskundige regelingen tot stand o.a. een vernieuwde academische artsenopleiding. Tevens werd bij deze nieuwe wetgeving het geneeskundige staatstoezicht verscherpt en gemoderniseerd. Daarna werd Penn (1866-86) inspecteur van het geneeskundig staatstoezicht in Noord-Holland. Hij ontwierp daarbij diverse regelingen zoals het toezicht op de ziekenhuizen, de medische zorg voor armen, plannen voor de bestrijding van infectieziekten (vooral cholera), inspectie scholen etc.

Na de heropleving van de economie rond 1860 en met de komst van de arbeidsbeweging ging de “sociale kwestie”, de tweede helft van de 19de eeuw verder geheel beheersen. Door de opbloei van de werkgelegenheid was er toename van de bevolking in steden. Dit ging niet gepaard met betere huisvesting en werkomstandigheden. Zo was er in 1866 nog een grote cholera-epidemie in Amsterdam door gebrek aan waterleiding en riolering in de armere volkswijken. In de welvarende wijken met deze voorzieningen waren er veel minder slachtoffers dan is de armere.

Penns vernieuwingsdrang werd voortdurend gefrustreerd, door de gemeentelijke overheden. Daarom zocht hij nieuwe wegen voor zijn denkbeelden. In 1875 richtte hij in Hilversum een vereniging op met als naam het Witte Kruis naar analogie met het iets eerder door Henri Dunant opgerichte Rode Kruis. Was het Rode Kruis een instelling in oorlogstijd de organisatie het Witte Kruis zette zich in voor infectiepreventie in vredestijd. Het Witte Kruis was vooral gericht op de doorsnee bevolking. Penn streefde naar verbetering van de algemene hygiëne en gezondheidsvoorlichting, gelet op de onwetendheid en verkeerde gewoontes van de eenvoudige burger. Aanvankelijk was het Witte Kruis bedoeld voor de bestrijding van besmettelijke ziekten door het geven van gezondheidsvoorlichting aan de bevolking. Later verbreedde de doelstelling zich en werd de ziekenverpleging eveneens een belangrijke doelstelling. Examens voor verpleegkundigen werden ingericht en de vroegere Witte Kruisspeld werd het teken dat men als verpleegkundige gekwalificeerd was. De snelle uitbreiding van het aantal vestigingen elders bewees dat dit streven aansloeg. Uiteindelijk is dit Witte kruis de voorloper van het Groene Kruis en andere Kruisorganisaties geworden.
Reeds in 1874 had hij een plan opgevat om in een gezonde streek van het land een herstellingsoord te stichten. Daaraan gaf hij ook uitvoering, en op 1 mei 1875 werd het herstellingsoord “Trompenberg” te Hilversum geopend. Tot aan zijn dood is hij in het bestuur gebleven. Zijn vrouw Apolonia Herckenrath heeft hij 3 jaar overleefd. Zijn laatste dagen sleet hij in zijn instituut als patiënt. Hij is op 12 januari 1890 aldaar (Hilversum) op 79-jarige leeftijd na een lang ziekbed overleden.

Wegens zijn grote verdiensten werd hem de Orde van de Nederlandse Leeuw verleend. Te Hilversum is een straat naar hem vernoemd, die langs de bijzonder fraaie watertoren voert. Het is een waardig monument voor Jacobus Penn die zoveel voor de technische infrastructuur (zoals waterleiding) heeft ingezet.



</doc>
<doc id="2820907" url="https://nl.wikipedia.org/wiki?curid=2820907" title="Ziekte van Niemann-Pick type C">
Ziekte van Niemann-Pick type C

De ziekte van Niemann-Pick type C is een lysosomale stapelingsziekte die gerelateerd is aan mutaties in de genen NPC1 en NPC2. Niemann-Pick type C komt voor bij naar schatting 1 op de 120.000 mensen. In ongeveer 50% van de gevallen manifesteert de ziekte zich voor de leeftijd van 10 jaar, maar verschijnselen kunnen ook pas voor het eerst op de leeftijd van 50–60 jaar worden opgemerkt.

Niemann-Pick type C wijkt in biochemisch, genetisch en klinisch opzicht af van Niemann-Pick type A en B. Bij type A en B is er sprake van een volledig of gedeeltelijk tekort aan het enzym sfingomyelinase. Bij Niemann-Pick type C is het eiwitproduct (proteïne) van het belangrijkste gemuteerde gen NPC1 geen enzym, maar blijkt dit te functioneren als een transporter in het endosomale-lysosomale systeem dat grote, niet in water oplosbare moleculen door de cel transporteert. Het door het NPC2-gen gecodeerde eiwit komt qua structuur meer overeen met een enzym maar lijkt samen te werken met het NPC1-eiwit bij het intracellulaire transport van moleculen. Verstoring van dit transportsysteem resulteert in de ophoping van cholesterol en glycolipiden in de lysosomen. Cholesterol en glycolipiden spelen verschillende rollen in de cel. Cholesterol is een belangrijk bestanddeel van de cellulaire plasmamembranen, die de cel als geheel en de organellen omgeven. Het is ook de basale bouwsteen van steroïdhormonen, waaronder neurosteroïden. Bij Niemann-Pick type C hopen zich grote hoeveelheden vrij of niet-veresterd cholesterol op in de lysosomen, wat leidt tot een relatief tekort aan dit molecuul in meerdere membranen en voor de steroïdsynthese. De ophoping van glycosfingolipiden in het zenuwstelsel is in verband gebracht met structurele veranderingen, namelijk ectopische dendritogenese en de vorming van meganeurieten, en behandeling heeft zich hierop gericht.
In een aantal theorieën is geprobeerd om de stapeling van cholesterol en glycolipiden in de lysosomen te koppelen aan het defecte NPC1-eiwit.Volgens Neufeld et al. zou de ophoping van mannose-6-fosfaatreceptoren (MPR's) in het late endosoom duiden op falen van het retrograde transport van cholesterol via het trans-golgi-netwerk.

Ongeveer 95% van de gevallen van Niemann-Pick type C wordt veroorzaakt door genetische mutaties in het NPC1-gen, aangeduid als type C1; 5% wordt veroorzaakt door mutaties in het NPC2 -gen, aangeduid als type C2. De klinische manifestaties van Niemann-Pick type C1 en C2 zijn vergelijkbaar, omdat de respectieve genen beide betrokken zijn bij de afgifte van lipiden, met name cholesterol, uit late endosomen of lysosomen. Het NPC1-gen is gelokaliseerd op chromosoom 18 (18q11-q12) en is in juli 1997 beschreven door onderzoekers van de National Institutes of Health.


Niemann-Pick type D komt uitsluitend voor in de Frans-Canadese populatie van Yarmouth County, Nova Scotia, en bekend is dat dit type allelisch is met Niemann-Pick type C. Het wordt daarom niet meer als aparte aandoening gezien.
Genealogisch onderzoek wijst uit dat Joseph Muise (c. 1679–1729) en Marie Amirault (1684–c. 1735) de gezamenlijke voorouders zijn van alle mensen met type D. De type D-variant stamt hoogstwaarschijnlijk af van dit paar.

Niemann-Pick type C wordt gekenmerkt door een breed klinisch spectrum. Bij personen met de ziekte kunnen de milt (splenomegalie) of de lever (hepatomegalie) vergroot zijn, of de milt én de lever (hepatosplenomegalie), maar in gevallen waarbij de eerste symptomen pas laat optreden, kan deze bevinding afwezig zijn. Bij de geboorte kan sprake zijn van aanhoudende geelzucht of een verhoogde bilirubinewaarde. In sommige gevallen treedt vergroting van de milt en/of lever echter pas na maanden of jaren op – of in het geheel niet. Na verloop van tijd wordt de vergroting van de milt en/of de lever vaak minder duidelijk, in tegenstelling tot bij de progressie van andere lysosomale stapelingsziekten als de ziekte van Niemann-Pick type A en B of de ziekte van Gaucher. Orgaanvergroting veroorzaakt doorgaans geen ernstige complicaties.

Progressieve neurologische ziekte is hét kenmerk van de ziekte van Niemann-Pick type C en is verantwoordelijk voor invaliditeit en vroegtijdig overlijden in alle gevallen die zich na de vroege kinderleeftijd voordoen. Meestal manifesteert zich bij kinderen met NPC in eerste instantie een achterstand voor wat betreft het bereiken van de normale ontwikkelingsmijlpalen (vaardigheden) voordat cognitieve achteruitgang (dementie) duidelijk wordt.

Neurologische klachten en verschijnselen zijn onder meer cerebellaire ataxie (onvast lopen met ongecoördineerde bewegingen van de ledematen, ook wel dronkemansgang genoemd), dysartrie (onduidelijk spreken), dysfagie (moeite met slikken), tremor, epilepsie (zowel partieel als gegeneraliseerd), supranucleaire verticale blikparese (opwaartse blikparese, neerwaartse blikparese, saccadische parese of paralyse), slaapinversie, gelastische kataplexie (plotseling verlies van spiertonus of valaanvallen), dystonie (abnormale bewegingen of houdingen veroorzaakt door contractie van agonistische en antagonistische spieren over gewrichten), wat meestal begint met het naar binnen draaien van één voet tijdens het lopen (actiedystonie) en zich over het gehele lichaam kan uitbreiden, spasticiteit (snelheid afhankelijk van de toename van de spiertonus), hypotonie, ptosis (hangend bovenste ooglid), microcefalie (abnormaal klein hoofd), psychose, progressieve dementie, progressief gehoorverlies, bipolaire stoornis, ernstige en psychotische depressie met mogelijk onder meer hallucinaties, wanen, mutisme of stupor.

In de terminale fasen van de ziekte van Niemann-Pick type C is de patiënt bedlegerig, met volledige oftalmoplegie, verlies van willekeurige oogbewegingen en met ernstige dementie.

Niemann-Pick type C wordt gediagnosticeerd door bepalingen in gekweekte fibroblasten op cholesterolverestering en door kleuring op niet-veresterde cholesterol met filipine. De fibroblasten worden gekweekt uit een klein huidbiopt afgenomen bij een patiënt bij wie NPC wordt vermoed. De diagnose kan in 80–90% van de gevallen worden bevestigd door mutaties in het NPC1- of NPC2-gen vast te stellen. Dit gespecialiseerde onderzoek wordt in Nederland onder andere uitgevoerd in het Academisch Medisch Centrum (AMC) in Amsterdam.

In Europa is miglustat het enige geregistreerde geneesmiddel voor de behandeling van NPC. Miglustat is een glucosylceramidesynthaseremmer, die in de cellen de synthese van glycosfingolipiden remt. Er is aangetoond dat dit middel het optreden van de eerste manifestaties van NPC bij muizen vertraagt, en gepubliceerde gegevens uit een multicentrische klinische studie met miglustat in de Verenigde Staten en Engeland en uit casussen duiden erop dat dit middel het beloop van NPC bij de mens kan verbeteren. 

Miglustat is geïndiceerd voor de behandeling van progressieve neurologische manifestaties bij volwassenen en kinderen met de ziekte van Niemann-Pick type C.

Daarnaast is ondersteunende zorg essentieel en verbetert de kwaliteit van leven van mensen met NPC aanzienlijk. Het behandelende team kan specialisten op de volgende terreinen omvatten: neurologie, pulmonologie, gastro-enterologie, orthopedie, voeding, fysiotherapie en ergotherapie. Bij NPC-patiënten kunnen de symptomen worden behandeld met standaardmedicatie. Aangezien bij patiënten slikproblemen ontstaan, moet de voeding mogelijk vloeibaar worden gemaakt of verdikt en uiteindelijk moeten ouders de plaatsing van een maagsonde (g-tube, voedingssonde) overwegen.

Bij de National Institutes of Health is een observationeel onderzoek gaande om het natuurlijke beloop van NPC beter in kaart te brengen en om markers voor ziekteprogressie proberen te identificeren.

In april 2009 is hydroxypropyl-bèta-cyclodextrine (HPBCD) door de Amerikaanse Food and Drug Administration (FDA) goedgekeurd voor ‘compassionate use’ om Addison en Cassidy Hempel te behandelen, een identieke meisjestweeling met de ziekte van Niemann-Pick type C. Medi-ports, vergelijkbaar met de toegangssystemen die worden gebruikt om chemotherapie toe te dienen, werden operatief in de borstwand van de tweeling geplaatst zodat artsen HPBCD rechtstreeks in hun bloedcirculatie konden infunderen. Van behandeling met cyclodextrine is aangetoond dat deze het optreden van de eerste manifestaties van klinische ziekte vertraagt, de intraneuronale stapeling en secundaire markers van neurodegeneratie vermindert en in modellen met muizen en katten met de ziekte van Niemann-Pick type C de levensduur aanzienlijk verlengt. (Dit is de tweede keer in de Verenigde Staten dat cyclodextrine als monotherapie is goedgekeurd in een poging een fatale pediatrische ziekte te behandelen. Meer dan 20 jaar geleden werd HPBCD gebruikt bij een jongen met ernstige hypervitaminose A.)

Diverse andere behandelstrategieën worden onderzocht in celkweken en diermodellen van NPC. Deze zijn onder meer cholesterolmobilisatie, neurosteroïdvervanging (een speciaal type hormoon dat de hersenen en andere zenuwcellen beïnvloedt) met allopregnanolon, Rab-overexpressie om de transportblokkade te omzeilen (Pagano-laboratorium) en curcumine als een ontstekingsremmende en calciummodulerende stof. De pregnan-X-receptor is geïdentificeerd als een mogelijk doelwit.

Ook neurale stamcellen zijn in een diermodel onderzocht en bewijs van verlenging van de levensduur in het muismodel is duidelijk aangetoond.

Vaak wordt een cholesterolbeperkt dieet toegepast, maar er is geen bewijs voor de werkzaamheid hiervan. 

De levensduur van patiënten met NPC hangt doorgaans samen met de leeftijd waarop de eerste verschijnselen zich manifesteren. Kinderen met de eerste verschijnselen in de antenatale periode of op infantiele leeftijd overlijden doorgaans in de eerste paar levensmaanden of -jaren, terwijl de vormen waarbij de eerste manifestaties van Niemann-Pick type C zich voordoen op de adolescente en volwassen leeftijd vaak een sluipender begin en langzamere progressie vertonen, en personen met de ziekte kunnen dan wel 60 tot 70 jaar oud worden. Gevallen van NPC bij volwassenen worden steeds vaker herkend. Vermoed wordt dat veel patiënten met NPC niet worden gediagnosticeerd door onbekendheid met de ziekte en door het ontbreken van gemakkelijk beschikbare screeningstests of diagnostische onderzoeken. Om dezelfde redenen wordt de diagnose vaak pas na jaren gesteld.



</doc>
<doc id="2820985" url="https://nl.wikipedia.org/wiki?curid=2820985" title="Mesenterium">
Mesenterium

Het mesenterium of darmscheil is in de anatomie de dubbele laag peritoneum, die vanuit de achterwand van de buikholte vastgehecht is aan de dunne darm. Vaak wordt de term ook gebruikt voor alle dubbele lagen peritoneum rond diverse organen van de buikholte.

Het mesenterium in strikte zin verwijst naar het peritoneum waarmee het jejunum en ileum verbonden zijn met de achterwand van de buikholte. Tussen deze beide lagen peritoneum liggen bloed- en lymfevaten, en zenuwen.


</doc>
<doc id="2821305" url="https://nl.wikipedia.org/wiki?curid=2821305" title="Georges Pouchet">
Georges Pouchet

Henri Charles Georges Pouchet (Rouen, 26 februari 1833 - Parijs, 29 maart 1894) was een Frans natuuronderzoeker (vooral anatoom). Als auteursaanduiding in de botanische nomenclatuur wordt voor hem de naam C.H.G.Pouchet gebruikt. Hij was de zoon van natuuronderzoeker Félix-Archimède Pouchet.

In 1864 studeerde hij af als arts. Een jaar later werd hij door het Muséum national d'histoire naturelle in Parijs aangesteld als beheerder van anatomische werken. Hij werd echter in 1869 ontslagen toen hij zich met een stuk in het tijdschrift "L'avenir national" hevig verzette tegen plannen om van het museum een landbouwkundig instituut te maken. In 1875 keerde hij terug naar het museum en volgde hij Paul Bert op, eerst als docent vergelijkende anatomie en van 1 augustus 1879 tot zijn overlijden als hoogleraar. Op 12 juli 1880 werd hij opgenomen in het Franse Legioen van Eer. In de zomer van 1892 deed Pouchet mee aan een expeditie naar de eilanden Spitsbergen en Jan Mayen. Met Jean Albert Gaudry, hoogleraar paleontologie, creëerde hij in 1898 de Galerie de paléontologie et d'anatomie comparée.

Naast zijn wetenschappelijke loopbaan was Pouchet politiek actief. Hij deed in 1892 een mislukte poging om senator van het toenmalige departement Seine verkozen te worden.

Pouchet was wetenschappelijk redacteur voor "Le siècle" en schreef daarnaast stukken voor "Revue des deux Mondes" en "Philosophie positive". Onder meer de volgende werken werden van hem gepubliceerd:



</doc>
<doc id="2821320" url="https://nl.wikipedia.org/wiki?curid=2821320" title="Vidal Sassoon">
Vidal Sassoon

Vidal Sassoon (Londen, 17 januari 1928 – Los Angeles, 9 mei 2012) was een Britse kapper en zakenman. Hij werd in de jaren zestig bekend als de man die het bobkapsel opnieuw lanceerde. Zijn idee vond navolging bij acteurs en in de media. Dit paste in de geest van die tijd met korte en strakke lijnen in de mode, zoals de minirok die toen ook opgang maakte.

Sassoon werd geboren in de Londense wijk Hammersmith in het Joodse gezin van Nathan Sassoon en Betty Bellin. Zijn vader was afkomstig uit Thessaloniki, en zijn moeder kwam uit een familie met wortels in de Oekraïne.

Wegens de benarde financiële toestand binnen de familie ging Sassoon al jong werken. Zijn moeder zag al vroeg zijn talenten in, en stuurde hem op 14-jarige leeftijd uit werken in een kapsalon. Hij begon als "shampoo-boy"; dit werd later ook zijn bijnaam.

Na de Tweede Wereldoorlog was Sassoon lid van de 43 Group, een antifascistische groepering. In 1948 vocht hij in het Israëlisch leger tijdens de Arabisch-Israëlische Oorlog.

In 1954 opende hij zijn eerste salon in Londen, gevolgd door winkels in andere steden, zoals New York. Het bobkapsel brak door in 1963. Filmregisseur Roman Polański betaalde Sassoon 5000 dollar voor het kapsel van hoofdrolspeelster Mia Farrow in zijn film "Rosemary's Baby".

Naast een keten van 25 eigen schoonheidssalons en 4 beauty academies, ontwikkelde Sassoon zijn eigen lijn van middelen voor haarverzorging onder de merknaam "Vidal Sassoon", die hij in 1982 aan Richardson-Vicks verkocht. Vicks kwam in 1985 in handen van Procter & Gamble (P&G), dat geleidelijk aan zijn merk liet uitsterven ten gunste van hun eigen merk Pantene, omdat ze hiervoor geen royalty's aan Sassoon hoefden te betalen. In 2003 besloot P&G om de merknaam in de ijskast te zetten en hierop spande Sassoon een rechtszaak aan tegen P&G. Hij vond dat P&G zijn merknaam aan het vernietigen was. Deze rechtszaak werd uiteindelijk buiten de rechtszaal geschikt. Tegenwoordig bestaat er nog een professionele lijn van haarverzorgingsproducten die Sassoon heet. Zijn kapsalons verkocht hij in 2002 aan de Regis Corporation, de grootste kappersketen ter wereld.

In 1982 stichtte hij het Vidal Sassoon International Center for the Study of Antisemitism (SICSA), een apolitiek informatiecentrum in verband met antisemitisme. Later steunde hij financieel de Boys Clubs of America, een organisatie die naschoolse activiteiten voor jongeren organiseert. Verder gaf hij ook steun aan het Los Angeles Music Center, alsook aan projecten in Israël.

Vidal Sassoon was viermaal gehuwd en had vier kinderen. Een van zijn kinderen was de actrice Catya Sassoon, die in 2002 op 33-jarige leeftijd overleed aan een hartaanval, als gevolg van een overdosis cocaïne en hydromorphone. In 2009 werd hij Commander of the Order of the British Empire (CBE).

In 2010 is er een documentaire gemaakt over zijn leven en werk, getiteld "".

Hij stierf op 84-jarige leeftijd in zijn huis aan de Mulholland Drive in de wijk Bel Air. Het was al enige tijd bekend dat hij aan leukemie leed.


</doc>
<doc id="2821620" url="https://nl.wikipedia.org/wiki?curid=2821620" title="Primidon">
Primidon

Primidon is een anti-epilepticum dat tevens voorgeschreven kan worden tegen essentiële tremoren. Voor de behandeling van absences wordt het medicijn niet gebruikt. Van de bijwerkingen zijn sufheid en duizeligheid de meest voorkomende die eveneens normale activiteiten kunnen verhinderen, zoals verkeersdeelname en het verrichten van werkzaamheden met machines.

Bij mensen met ademhalingsproblemen, porfyrie en kinderen met hyperkinesie wordt het medicijn ontraden.


</doc>
<doc id="2822785" url="https://nl.wikipedia.org/wiki?curid=2822785" title="Antonius Otto Hermannus Tellegen">
Antonius Otto Hermannus Tellegen

Antonius Otto Hermannus Tellegen (Zwolle, 25 mei 1907 - Overveen, 23 oktober 1943) was een Nederlandse arts. Hij werd Antoon of Toon genoemd.

Hij was opgeleid tot reserve-officier bij de Bereden Artillerie en had de rang van reserve eerste luitenant. Toen er in 1938 een tekort aan militaire artsen was, meldde Tellegen zich aan. Hij werd op 25 juli 1938 benoemd tot officier der tweede klasse.

Tijdens de meidagen van 1940 werd Tellegen overgeplaatst naar het hoofdkantoor van het Rode Kruis in Den Haag. Toen Duitse jachtbommenwerpers hem op zijn motor beschoten, verloor hij de macht over zijn stuur. Hij raakte ernstig verwond en werd op 4 oktober uit de militaire dienst ontslagen. Op 1 januari 1941 werd hij directeur van de Geneeskundige en Gezondheidsdienst in Zeist. Hij trouwde in Oosterbeek op 31 juli 1935 met Henriette Catherine Westerouen van Meeteren. Ze kregen vijf kinderen. Hij hielp mensen door hen af te keuren als ze werden opgeroepen om naar Duitsland te gaan voor de Arbeitseinsatz.

In mei 1942 werden beroepsofficieren naar krijgsgevangenkamp Stanislau in Duitsland gebracht. Tellegen ging vrijwillig mee. Het was een lange en oncomfortabele treinreis, maar er werden dubbele rantsoenen brood uitgedeeld. Na een reis van ruim 100 uren kwam de trein in Stanislau aan. Van het station volgde een mars van 40 minuten in stromende regen. De kazerne was een voormalige tuchtschool en daarna kazerne met dikke muren. De Russen hadden de kazerne laten afbranden, maar hij werd in 1942 weer opgeknapt.

Tellegen keerde op 29 augustus naar Nederland terug. Hij werd overstelpt door familieleden van de gevangen officieren, en gaf hun in de maand september verslag tijdens bijeenkomsten in Den Haag, Velp, Nijmegen en Den Bosch. De Duitsers, met name Hanns Rauter, waren hierover ontstemd en op verzoek van het Rode Kruis stopte hij ermee.

Tellegen was betrokken bij het verzet. Hij zette een medische organisatie op binnen de OD, hielp mensen aan een onderduikadres, en op zijn motorfiets bracht hij berichten naar Amsterdam en Utrecht en verkende hij Duitse stellingen. Ook onderhield hij contacten met spionagegroepen in Hoek van Holland en Rozenburg. Hij kon als arts over een auto beschikken. Ten slotte verzorgde hij de distributie van "Vrij Nederland" in het district Zeist

Tellegen had contact met de Vliegende Brigade, een Gooise verzetsgroep die in 1942 was opgericht door Johan Kemper. Ze hielden zich bezig met sabotage en spionage en zonden hun bevindingen naar Londen eerst via Groep Wim, later via Louis Boissevain en ten slotte via de OD.

Doordat zijn naam bekend werd bij een van zijn koeriers, en daardoor bij een medewerkers van de verkenningsgroep, werd zijn naam prijsgegeven toen één van hen werd verhoord. Hij werd op 7 oktober 1943 thuis gearresteerd. Hij werd overgebracht naar het Huis van Bewaring aan de Weteringschans in Amsterdam, waar hij op 22 oktober ter dood veroordeeld werd.

Tellegen werd op 23 oktober 1943 gefusilleerd met zeven leden van de Vliegende Brigade: Johan Kemper, Martinus en Karel Raben, Johan Schimmel, Willy van Breukelen, Herman Ruys en Abraham Cornelis Kuiper. Ze liggen begraven op de Erebegraafplaats Bloemendaal samen met Hermans broer Hugo Ruys, die behoorde tot de groep die gefusilleerd werd als represaille voor de aanslag op Hanns Rauter.




</doc>
<doc id="2823630" url="https://nl.wikipedia.org/wiki?curid=2823630" title="Mensenvlo">
Mensenvlo

De mensenvlo ("Pulex irritans") is een kosmopolitisch levende vlooiensoort, die ondanks zijn naam op een groot aantal gastheren leeft. 

De mensenvlo bijt veel zoogdieren en vogels, waaronder gedomesticeerde. De soort is aangetroffen op honden en wilde hondachtigen, op apen in gevangenschap, opossums, huiskatten, op wilde katachtigen in gevangenschap, op kippen, zwarte ratten en bruine ratten, op wilde knaagdieren, zwijnen, bulvleermuizen en andere diersoorten. Het is vaak een intermediair voor de hondenlintworm. In West-Europa komt de mensenvlo vrijwel niet meer voor. De pest werd overigens niet overgebracht door de mensenvlo maar door de rattenvlo.

"Pulex irritans" is een van de zes "Pulex"-soorten maar de andere vijf soorten leven vooral in het nearctisch en neotropisch gebied. Er wordt wel aangenomen dat "Pulex irritans" oorspronkelijk afkomstig is uit Zuid-Amerika, waar de oorspronkelijke gastheer een cavia of een pekari was.

In het vlooientheater werd voornamelijk met mensenvlooien gewerkt. Voor het rekruteren van vlooien voor het vlooientheater kwamen de wijfjes van de mensenvlo en de egelvlo in aanmerking. De mannelijke vlooien zijn te klein en te zwak, dit gold ook voor beide geslachten van andere vlooiensoorten zoals de honden- en kattenvlo. Voor de verscheidene kunstjes werden "springers" dan wel "lopers" gebruikt, afhankelijk van de gebruikte truc. 




</doc>
<doc id="2824289" url="https://nl.wikipedia.org/wiki?curid=2824289" title="Gabriel Anton">
Gabriel Anton

Gabriel Anton (Žatec, 28 juli 1858 - Halle, 3 januari 1933) was een Oostenrijks neuroloog en psychiater. Hij geniet vooral bekendheid om zijn onderzoek naar psychiatrische aandoeningen als gevolg van schade aan de hersenschors en de basale ganglia.

Anton werd geboren in Žatec in de Tsjechische regio Bohemen. In 1882 ontving hij in Praag zijn doctoraat. In 1887 vertrok hij naar Wenen om samen te werken met Theodor Meynert, wie Anton als een grote invloed op zijn medische carrière beschouwde. In 1891 verhuisde hij naar Innsbruck, waar hij professor in de psychiatrie en directeur van de universitaire kliniek was. In 1894 werkte hij op dezelfde disciplines in Graz en in 1905 volgde hij Carl Wernicke op als hoofd van een kliniek in Halle.

Anton geniet bekendheid om zijn bijdragen op het gebied van de neurochirurgie. In samenwerking met de chirurgen Friedrich Gustav von Bramann] en Viktor Schmieden stelde hij nieuwe procedures voor de behandeling van hydrocefalus voor. Dit omvatte de Balkenstich en de suboccipitaalpunctie.

Naar hem en Joseph Babinski is ook het syndroom van Anton-Babinski vernoemd. Anton gaf een gedetailleerde beschrijving en verklaring van visuele anosognosie en asomatognosie geassocieerd met deze aandoening. Anosognosie is een zeldzaam fenomeen waarbij de patiënt ontkent ziek of gehandicapt te zijn. Asomatognosie is het onvermogen om delen van het lichaam te herkennen.

Samen met Paul Ferdinand Schilder onderzocht Anton de bewegingen van patiënten die lijden aan chorea en athetose.



</doc>
<doc id="2824290" url="https://nl.wikipedia.org/wiki?curid=2824290" title="Balkenstich">
Balkenstich

Balkenstich, ook Balkenstich van Anton of operatie van Bramann, is het op een operatieve manier doorprikken van de hersenbalk om een doorgang voor hersenvocht te maken en zodoende de hersendruk te verlagen. Het is een vorm van ventrikeldrainage. De Balkenstich werd ontwikkeld door Fritz Gustav Bramann.


</doc>
<doc id="2824291" url="https://nl.wikipedia.org/wiki?curid=2824291" title="Syndroom van Anton">
Syndroom van Anton

Het syndroom van Anton is een zeldzame aandoening die kan optreden na hersenletsel in de occipitale kwab. Mensen met het syndroom van Anton zijn corticaal blind, maar beweren, vaak hardnekkig en met name ten overstaan van duidelijk bewijs van hun blindheid, dat ze in staat zijn om te zien. Het niet accepteren van het onvermogen om te zien wordt door de patiënt verworpen door middel van confabulaties (fantasieën die bij de patiënt als feitelijk in het geheugen naar voren komen). Het syndroom is vernoemd naar Gabriel Anton en Joseph Babinski.

Het syndroom van Anton treedt het vaakst op na een beroerte, maar is ook geobserveerd na hoofdletsel. Patiënten merken niet dat ze blind zijn en gedragen zich alsof er niets gebeurd is. Vragen of hun zicht verslechterd is beantwoorden ze ontkennend, vaak op een felle toon. Houdt men hun voorwerpen voor, dan beschrijven ze deze levendig doch verkeerd. Dit verschijnsel wordt wel confabulatie genoemd.

Het syndroom kan bij uitstek worden opgevat als het tegengestelde van blindzien, een stoornis waarbij men zich niet bewust is van een object dat in het gezichtsveld wordt aangeboden, maar dit wel onbewust kan identificeren.

Waarom mensen met het syndroom van Anton hun blindheid ontkennen is niet bekend, hoewel er vele theorieën over bestaan. Een theorie is dat een beschadiging aan de visuele schors leidt tot het onvermogen om te communiceren met de spraakcentra van de hersenen. Visuele beelden worden ontvangen, maar kunnen niet worden geïnterpreteerd; de spraakcentra van de hersenen confabuleren (verzinnen) een reactie.

Het eerste door Gabriel Anton beschreven geval van het syndroom is dat van ene mevrouw Ursula M., die haar corticale blindheid niet erkende. Zij had tevens last van een woordvindstoornis, waar ze zich zeer aan ergerde en veel over klaagde.

Al in 1885 werd een geval bekend van ene Von Monakow, die ook corticaal blind was. Hij erkende zijn complete gebrek aan gezichtsvermogen niet en gedroeg zich alsof hij kon zien. Hij herkende echter zijn algemene kwetsbaarheid en maakte hier ook toespelingen op. Onderzoek naar zijn hersenen toonde na zijn dood aan dat zijn visuele schors aan beide hersenhelften beschadigd was.



</doc>
<doc id="2826855" url="https://nl.wikipedia.org/wiki?curid=2826855" title="Rundertuberculose">
Rundertuberculose

Rundertuberculose is een vorm van tuberculose die onder runderen voorkomt. Het wordt veroorzaakt door Mycobacterium bovis, een bacterie behorende tot het genus Mycobacterium.


</doc>
<doc id="2827009" url="https://nl.wikipedia.org/wiki?curid=2827009" title="Lithiumsulfide">
Lithiumsulfide

Lithiumsulfide is het lithiumzout van waterstofsulfide, met als brutoformule LiS. De stof komt voor als een geel-wit hygroscopisch kristallijn poeder, dat goed oplosbaar is in water. Bij contact met zuren treedt hydrolyse op tot het stinkende en giftige waterstofsulfide:

Lithiumsulfide kan bereid worden door reactie van elementair lithium en zwavel in watervrije ammoniak:

Lithiumsulfide kristalliseert uit in een kubische kristalstructuur. Het behoort tot ruimtegroep Fmm.

Lithiumsulfide wordt aangewend in lithium-zwavel-accu's.



</doc>
<doc id="2827532" url="https://nl.wikipedia.org/wiki?curid=2827532" title="Acidofiel">
Acidofiel

Acidofiele organismen zijn organismen die onder zeer zure omstandigheden leven, vaak met een pH lager dan 2,0. Acidofielen bevinden zich onder meer onder de archaebacteriën, bacteriën en eukaryoten. Het micro-organisme "Picrophilus oshimae" kan bijvoorbeeld overleven in hete bronnen met een (negatieve) pH tot - 0,06.



</doc>
<doc id="2829146" url="https://nl.wikipedia.org/wiki?curid=2829146" title="Wijnkoningin">
Wijnkoningin

Een wijnkoningin wordt als representatief persoon gekozen om wijn uit een bepaald dorp, regio of land te vertegenwoordigen ten behoeve van de markt.
Van een wijnkoningin wordt - zeker op regionaal en nationaal niveau - verwacht veel kennis over wijn en wijnbouw te hebben. Vaak zijn het jonge vrouwen afkomstig uit een wijnboerenfamilie en/of volgen een studie in de wijnbouw.

De in een Duits wijndorp gekozen wijnkoningin (Duits: Weinkönigin) staat vaak alleen gedurende de wijnfestiviteiten in de belangstelling. Wijnkoninginnen met meer ambitie kunnen meedoen aan regionale verkiezingen waarbij zij één van de landelijke 13 kwaliteitswijn-gebieden waartoe zij behoren kunnen vertegenwoordigen. Hierna is het voor hen mogelijk om mee te doen aan de nationale verkiezing.

Na enige voorgeschiedenis werden de eerste landelijke verkiezingen gehouden in 1949. Tegenwoordig gaat dit gepaard met een publiek interview tijdens een gala-evenement waar de kandidaat naast spontaniteit, charme en humor de nodige kennis over het vakgebied moet hebben. De verkiezing wordt live op televisie uitgezonden.

Gedurende het jaar wordt de wijnkoningin bijgestaan door wijnprinsessen. Elk jaar zijn dit kandidaten die de tweede of derde ronde bij de nationale Duitse wijnkoningin-verkiezingen hebben gehaald. Zij treden - net als de wijnkoningin zelf - op namens het Duitse wijninstituut als vertegenwoordigster voor de wijn en wijnbouw in Duitsland.

In 2016 zal een gevluchte Aramese uit Syrië tot wijnkoningin worden benoemd. Dit is voor het eerst dat een asielzoeker deze titel krijgt. 

In 2003 vonden de eerste lokale verkiezingen in Kroatië voor een wijnkoningin (Kroatisch: Hrvatska vinska kraljica) plaats in de regio Zagreb. Nationaal wordt de wijnkoningin gekozen sinds 2006 om de wijn en wijnbouw in Kroatië te vertegenwoordigen.
Tijdens de internationale wijnvakbeurs "Vinovita" vindt dit plaats. Ook wordt er dan de beste jonge wijnmaker gekozen.

De Luxemburgse wijnkoningin (Luxemburgs: Lëtzebuerger Wäikinnigin) vertegenwoordigt de wijn en wijnbouw in Luxemburg.
De eerste werd in 1950 gekozen. De "kroning" vindt ieder jaar in het tweede weekend van september plaats op het druiven- en wijnfeest te Grevenmacher.

Voordat iemand gekroond wordt tot wijnkoningin, zal zij eerst vier jaar stage als “wijnprinses” bij haar “koninklijke” voorgangers hebben gelopen.

Een Oostenrijkse wijnkoningin (Duits: Bundesweinkönigin) vertegenwoordigt de wijn en wijnbouw in Oostenrijk. Afwisselend wordt zij gekozen uit de wijngebieden Burgenland en Neder-Oostenrijk.

De Zwitserse wijnkoningin (Frans: Reine du vin de Suisse, Italiaans: Regina del vino della Svizzera) vertegenwoordigt de wijn en wijnbouw in Zwitserland.
Voor het eerst werd de verkiezing gehouden in februari 2008, georganiseerd door een levensmiddelendiscounter en een plaatselijke krant. Hiervoor werd naar de wijnregio’s van het land een vragenlijst verzonden die na terugzending door een vijfkoppige jury werd geanalyseerd en waar vervolgens een “koningin” uit werd gekozen.

De Sloveense wijnkoningin (Sloveens: Vinska kraljica Slovenije of Slovenska vinska kraljica) vertegenwoordigt de wijn en wijnbouw in Slovenië. Sinds 1996 worden er verkiezingen georganiseerd, maar vanaf 2000 vindt dit plaats op de nationale wijnbeurs "Vino Slovenija Gornja Radgona".

De Hongaarse wijnkoningin (Hongaars: Magyarország első Borkirálynője, ook wel Magyarország Borkirálynője) vertegenwoordigt de wijn en wijnbouw in Hongarije.
Voor de eerste maal werd de verkiezing gehouden in 2008. Jaarlijks vindt dit in juli plaats tijdens het wijnfeest "Borkiralynő Fesztivál". Plaatselijke en regionale wijnkoninginnen waren er al sinds 2001.

De Elzasser wijnkoningin (Frans: Reine des vins d'Alsace) vertegenwoordigt de wijn en wijnbouw in de Elzas. Verkiezingen vinden er jaarlijks sinds 1954 in Colmar plaats, georganiseerd door het "Conseil Interprofessionnel des Vins d’Alsace" (CIVA) en het Generale Commissariaat (commissariat général). 
Elke kandidaat moet de Franse nationaliteit hebben, tussen de 18 en 25 jaar oud en ongetrouwd zijn. Ook moet zij werkzaam zijn in de Elzasser wijnbouw en kennis hebben van de regionale wijnbouw, de wijnen, gastronomie en toerisme.

Frankrijk kent verder geen andere regionale of nationale wijnkoningin, ofschoon er wel een geweest zou zijn in de jaren 30.


</doc>
<doc id="2829801" url="https://nl.wikipedia.org/wiki?curid=2829801" title="Azamethifos">
Azamethifos

Azamethifos is een organofosforverbinding dat wordt gebruikt als insecticide, voor de bestrijding van vliegen, muggen of kakkerlakken in vee- en pluimveestallen of in graanopslag. De stof mag ook gebruikt worden als diergeneeskundig middel bij zalmachtigen en andere vissen. Azamethifos is een acetylcholinesteraseremmer. De stof werd ontwikkeld door Ciba-Geigy (het latere Novartis).

Insectenbestrijdende middelen met azamethifos komen voor als poeder dat in water moet opgelost worden en dan versproeid, of als een pasta uitgespreid op plaatsen waar vliegen vaak voorkomen; of als korrels die op deze plaatsen worden uitgestrooid. Er zijn ook vliegenstrips met azamethifos. De producten bevatten doorgaans een kleine hoeveelheid ("Z")-9-tricoseen. Dat is een feromoon dat vliegen aantrekt.

Bij gekweekte zalm wordt azamethiphos gebruikt voor de bestrijding van de zeeluis.


</doc>
<doc id="2832602" url="https://nl.wikipedia.org/wiki?curid=2832602" title="Zuwe Hofpoort Ziekenhuis">
Zuwe Hofpoort Ziekenhuis

Het Zuwe Hofpoort Woerden is een ziekenhuis in Woerden. De Sint Maartenskliniek heeft een vestiging in het gebouw van het Ziekenhuis, en er is een apotheek in het gebouw gevestigd. Ook is er een zogenaamde "zorgpassage" met winkels die patiënten van het ziekenhuis mogelijk nodig hebben, een restaurant, een kinderopvang.

In 1980 is na fusies met andere regionale ziekenhuizen het huidige pand in de voormalige polder Middelland betrokken. Met de bouw ervan was reeds in 1975 begonnen.
Tussen mei 2002 en maart 2007 is het bestaande gebouw gerenoveerd en uitgebreid door Kruisheer Elffers Architecten. In 2014 wordt bekend dat het Hofpoort Ziekenhuis gaat fuseren met het Sint Antonius Ziekenhuis te Nieuwegein/Utrecht. Hoewel de locatie in Woerden wel zal blijven bestaan, is dan niet bekend welke afdelingen zullen blijven, en wordt voor het voortbestaan van het ziekenhuis gevreesd.

Het ziekenhuis ligt aan de Polanerbaan 2, op loopafstand van het treinstation in een kantoorgebied. Het heeft een eigen (betaalde) parkeerplaats.



</doc>
<doc id="2833118" url="https://nl.wikipedia.org/wiki?curid=2833118" title="Hans van Vliet (Leger des Heils)">
Hans van Vliet (Leger des Heils)

Commissioner J.C.IJ. (Hans) van Vliet (Rotterdam, 1953) is de commandant (landelijk leider) van het Leger des Heils in Nederland en Tsjechië. 

Geboren en getogen in Rotterdam kwam hij al op jonge leeftijd in aanraking met het Leger des Heils en vond er zijn geestelijk thuis. In 1973 besloten hij en zijn vrouw, commissioner Marja van Vliet-de Ruiter, hun leven volledig in dienst te stellen van God en het Leger des Heils en volgden de opleiding tot officier aan de Kweekschool in Amstelveen.

Na het afronden van deze opleiding werkten beiden dertien jaar als korpsofficier in diverse korpsen (kerkelijke gemeenten) in diverse plaatsen in Nederland. Van 1986-2002 was commissioner van Vliet werkzaam als directeur binnen de Stichting Leger des Heils Welzijns en Gezondheidszorg van het Leger des Heils in Nieuw-Amsterdam, Zwolle en en de regio Zuid-West Nederland met als standplaats Dordrecht. Verder was de commissioner verbonden aan het Amsterdam Staf Muziekkorps als Algemeen Leider en docent aan de landelijke Heilssoldaten Cursus. In 2002 volgde een aanstelling als directeur van het kerkgenootschap Leger des Heils. Naast deze functie was de commissioner vanaf 2004 vice-voorzitter van de Raad van Kerken in Nederland, een functie die hij tot 2007 zou vervullen om daarna, samen met zijn vrouw, uitgezonden te worden naar Papoea-Nieuw-Guinea.

Hier dienden zij het Leger en de bevolking als Chef-Secretaris. In juni 2010 werd commissioner Van Vliet aangesteld als commandant van het Leger des Heils in Nederland en Tsjechië.

Van de hand van de commissioner zijn de volgende boeken:

Van Vliet is Ridder in de Orde van Oranje Nassau en ontving in 2002 een hoge onderscheiding van Rotary International.


</doc>
<doc id="2833219" url="https://nl.wikipedia.org/wiki?curid=2833219" title="Leptospira interrogans">
Leptospira interrogans

Leptospira interrogans is een spirochete bacterie die bekend is als de verwekker van de ziekte van Weil. Hij kan ook meningitis veroorzaken. De behandeling bestaat doorgaans uit het zo vroeg mogelijk toedienen van antibiotica. 
De bacterie kan zich via de urine verspreiden.


</doc>
<doc id="2833798" url="https://nl.wikipedia.org/wiki?curid=2833798" title="Orde van Verdienste van het Koreaanse Rode Kruis">
Orde van Verdienste van het Koreaanse Rode Kruis

De Orde van Verdienste van het Koreaanse Rode Kruis (Koreaans: "Taeguk-Jang") is een exclusieve onderscheiding voor verdiensten voor het Rode Kruis. Meestal wordt de onderscheiding in de Ie Klasse aan staatshoofden verleend. De IIe Klasse is voor premiers, de vice president van het Koreaanse Rode Kruis, Buitenlandse voorzitters van het Rode Kruis en Voorzitters van het Internationale Rode Kruis.

De tekst op het versiersel van Matts Bergom Larson luidt "Dae Han Juck Sip Ja Sa" (Koreaanse Rode Kruis), "Juck Sip Ja" - Dae Jang (Rode Kruis onderscheiding) ,Taeguk-Jang (Orde van Verdienste) en Je 7 Ho wat betekent dat dit de 7e maal was dat de onderscheiding in deze graad werd uitgereikt.

Het versiersel is een bronzen ster met zeven punten die op een kleinere ster met zeven punten en smalle naaldvormige stralen is gelegd. Het yin-yang symbool en het Kruis van Genève zijn geëmailleerd. De verhoging en verbinding met het blauwe lint met de twee goudgele strepen is een gestileerde bloem.

Onder de dragers was


</doc>
<doc id="2834706" url="https://nl.wikipedia.org/wiki?curid=2834706" title="Geurschub">
Geurschub

Een geurschub of androconium (meervoud "androconia") is een speciaal soort schubben bij vlinders, dat feromonen afscheidt.

Bij de vlinder liggen de androconia liggen meestal in groepjes op de vleugel en wijken in vorm af van de overige schubben. Ze zijn daardoor waarneembaar als veelal donkere vlekken of strepen op de vleugel. De geurschubben hebben vaak uitsteeksels of andere oneffenheden om de geurafgevend oppervlakte te vergroten. Ook staafvormige geurschubben, gelijkend op haartjes, komen voor. Ze zijn met name te vinden bij mannelijke exemplaren. Soms zijn ze verborgen in een vouw van de vleugel. Het feromoon bevindt zich in een zakje aan de basis van de schub en wordt in de loop der tijd afgescheiden. Het mannetje verleidt daarmee het vrouwtje tot paring. Het vrouwtje kan aan de intensiteit van het feromoon de leeftijd en paringsgeschiktheid van het mannetje afmeten.

Het mannetje voert een geurbalts met behulp van de geurschubben uit door ritmisch de voorranden van de vleugels te openen en te sluiten waarbij de achterranden gesloten blijven. Hierdoor ontstaat een luchtstroom die afwisselend naar voren en achteren gericht is waarbij bij het openen de lucht tussen de voorvleugels van het mannetje weggezogen wordt en bij het weer sluiten in de richting van het vrouwtje gestuwd wordt die met naar sprieten de feromonen ruikt en deze uitstrekt naar het mannetje toe. Het vrouwtje zal dan het mannetje benaderen en de sprieten tussen de vleugels van het mannetje brengen en de paring kan een aanvang nemen.

De term "androconia" wordt soms ook gebruikt voor geurafscheidende schubben bij vrouwtjes rond bijvoorbeeld de genitaalopening


</doc>
<doc id="2835168" url="https://nl.wikipedia.org/wiki?curid=2835168" title="Dutje">
Dutje

Een dut(je) of een tuk(je) is een korte periode van slaap, meestal tijdens het daglicht. De slaap wordt onderbroken voor men in de diepe slaap belandt. Vooral senioren en jonge kinderen slapen overdag. In landen met hetere klimaten is het niet ongewoon dat er na het middagmaal gedut wordt (siësta), voor men weer begint te werken.


</doc>
<doc id="2835228" url="https://nl.wikipedia.org/wiki?curid=2835228" title="Vancomycineresistente enterokok">
Vancomycineresistente enterokok

Vancomycineresistente enterokokken (VRE) zijn bacteriën uit het geslacht "Enterococcus" die resistent zijn geworden voor het antibioticum vancomycine dat als een van de laatste middelen wordt ingezet bij moeilijk te bestrijden infecties. Deze ziekenhuisbacterie is vooral gevaarlijk voor verzwakte ziekenhuispatiënten.

Nederland kende het afgelopen decennium nauwelijks voorvallen, maar in 2012 waren er in zes ziekenhuizen vrijwel gelijktijdig uitbraken van de bacterie met waarschijnlijk verschillende typen. De situatie was dermate ernstig dat het RIVM hierover op 6 juni 2012 overleg voerde. In 2013 werd melding gemaakt van een voorval in ziekenhuizen in Veldhoven en Sittard.




</doc>
