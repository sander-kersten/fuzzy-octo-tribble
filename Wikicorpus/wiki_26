<doc id="2835348" url="https://nl.wikipedia.org/wiki?curid=2835348" title="Enterococcus">
Enterococcus

Enterococcus is een geslacht van facultatief-anaerobe, gram-positieve melkzuurbacteriën die veelal voorkomen in paren (diplococci) of korte ketens. Ze zijn moeilijk te onderscheiden van streptokokken op basis van fysische eigenschappen alleen. Twee soorten komen veel als commensale organismen in de menselijke darmen: "Enterococcus faecalis" (90-95%) en "Enterococcus faecium" (5-10%).


</doc>
<doc id="2837649" url="https://nl.wikipedia.org/wiki?curid=2837649" title="Paul Christiaan Flu">
Paul Christiaan Flu

Paul Christiaan Flu (Paramaribo, 11 februari 1884 - Leiden, 19 december 1945) was een Surinaams medicus, hoogleraar tropische hygiëne en rector magnificus van de universiteit Leiden. Het Medisch Wetenschappelijk Instituut in Paramaribo is naar hem genoemd.

Na de schoolbanken werd hij student aan de Geneeskundige School te Paramaribo waar hij op 20-jarige leeftijd zijn eed als geneesheer aflegde en zijn doktersbul in ontvangst nam. Kort daarop vertrok hij naar Nederland om zich verder te bekwamen in de geneeskunde.

Paul Flu heeft gewerkt in Suriname, Indonesië en Nederland en geldt als belangrijk onderzoeker op het gebied van tropische ziekten. Met name in Suriname heeft men geprofiteerd van zijn inzichten in de bestrijding van de tropische ziekten malaria, filaria, bilharzia en bosyaws. Hij geldt als de grondlegger van het waterleidingnet in Suriname.

In 1938 werd Flu rector magnificus van de Universiteit van Leiden. Tijdens de bezetting van Nederland door nazi-Duitsland in de Tweede Wereldoorlog kwam hij in deze positie op voor de vrijheid van de universiteit. In augustus 1942 werd Flu onder huisarrest geplaatst en in januari 1944 naar een concentratiekamp overgebracht. In dezelfde periode werd zijn oudste zoon op verraderlijke wijze door de Duitse bezetter vermoord.

Deze tegenslagen braken de gezondheid van Flu volkomen en op 19 december 1945 stierf hij geheel uitgeput op slechts 61-jarige leeftijd.


</doc>
<doc id="2838131" url="https://nl.wikipedia.org/wiki?curid=2838131" title="Perskindol">
Perskindol

Perskindol is een product dat wordt gebruikt om de spieren en gewrichten op te warmen. Het product wordt gemaakt in Zwitserland. Perskindolcrème bevat salicylaat en levomenthol alsook etherische oliën. 



</doc>
<doc id="2838329" url="https://nl.wikipedia.org/wiki?curid=2838329" title="Periodic Safety Update Report">
Periodic Safety Update Report

Een Periodic Safety Update Report ("PSUR") is een document dat alle ongewenste effecten van een medicijn verzamelt en analyseert.

Gezondheidsprofessionals die ongewenste effecten tegenkomen bij patiënten rapporteren deze aan de fabrikant of de vergunninghouder van het geneesmiddel. De meldingen worden verzameld in een PSUR. Dat document wordt aan de gezondheidsautoriteit gegeven. In België is dat het Federaal Agentschap voor Geneesmiddelen en Gezondheidsproducten. 

De documenten moeten in de eerste twee jaar na het op de markt brengen elke zes maanden worden aangeleverd, nadien twee jaar jaarlijks, nadien driejaarlijks.


</doc>
<doc id="2838679" url="https://nl.wikipedia.org/wiki?curid=2838679" title="Clorsulon">
Clorsulon

Clorsulon (INN) is een diergeneesmiddel. Het is een anthelminthicum, dat wordt ingezet tegen de volwassen vormen van parasitaire platwormen in vee, in het bijzonder tegen de leverbot "Fasciola hepatica" en tegen "Fasciola gigantica".

Clorsulon behoort tot de benzeensulfonamidegroep. Het werd in de jaren 1970 ontwikkeld bij het Amerikaans bedrijf Merck & Co.

Clorsulon kan oraal toegediend worden of met subcutane injecties. Het wordt doorgaans gebruikt in combinatiemiddelen met ivermectine.


</doc>
<doc id="2840310" url="https://nl.wikipedia.org/wiki?curid=2840310" title="Osteotoom">
Osteotoom

Een osteotoom is medisch instrument dat wordt gebruikt voor het doorzagen of prepareren van bot.

Het instrument werd in 1830 uitgevonden door Bernhard Heine, een Duits arts in Würzburg. Heine's uitvinding werd gebruikt voor het doorzagen van bot, met name de schedel. Het was een soort kettingzaag die door middel van een spoel wordt bewogen. 


</doc>
<doc id="2840618" url="https://nl.wikipedia.org/wiki?curid=2840618" title="Aanstellingskeuring">
Aanstellingskeuring

Een aanstellingskeuring is een onderzoek dat een bedrijfsarts op verzoek van de werkgever verricht als slot van een sollicitatieprocedure. Het onderzoek kan bestaan uit een vragenlijst, een gesprek en/of aanvullend lichamelijk of laboratoriumonderzoek.

In het algemeen mag bij een sollicitatie een werkgever of een personeelsfunctionaris geen mondelinge of schriftelijke vragen stellen over de gezondheid van de sollicitant. Een sollicitant mag wel medisch worden gekeurd, maar daarvoor zijn strenge regels. Die regels staan omschreven in de Wet op de medische keuringen.

Een aanstellingskeuring is wel toegestaan als aan de functie bijzondere eisen worden gesteld. Dat geldt meestal bij functies met risico’s voor de gezondheid of veiligheid van de werknemer of van anderen. Bij deze functies is het belangrijk te weten of iemand fit en gezond genoeg is. Denk aan duikers, brandweermannen, piloten of beroepschauffeurs. Het is natuurlijk niet handig als een dakdekker of glazenwasser/gevelreiniger hoogtevrees heeft, dus daarop mag iemand worden gekeurd. Maar voor bijvoorbeeld productiemedewerker of receptioniste is een medische keuring niet toegestaan. 

De bedrijfsarts bepaalt welk soort onderzoek nodig is: welke vragen, en wat voor lichamelijk of ander onderzoek. Hij doet dit aan de hand van de vastgestelde bijzondere functie-eisen. Tegen de gang van zaken rond een aanstellingskeuring kan ook bezwaar worden gemaakt bij de Commissie Klachten Aanstellingkeuringen (CKA). Klachten kunnen worden ingediend door de sollicitant, de werkgever, de keurend arts en de ondernemingsraad.



</doc>
<doc id="2841112" url="https://nl.wikipedia.org/wiki?curid=2841112" title="Hyalien kraakbeen">
Hyalien kraakbeen

Hyalien kraakbeen, glasachtig kraakbeen of cartilago hyalina is een type kraakbeenweefsel dat bestaat uit cellen, de chondrocyten, en een schijnbaar homogene, lichtblauwe, halfdoorschijnende intercellulaire matrix.

De chondrocyten liggen vaak in groepjes van 2 tot 4 cellen (een chondron). Ze zijn rond of ovaal in het midden van het kraakbeen en geleidelijk platter en langwerpiger naar het oppervlak toe. Zij vormen de bouwstenen voor de collageenvezels en de mucoproteïnes van de matrix. Daardoor metselen zij zich in in holten met een gladde wand: de lakunes. 

In de matrix komen veel collageenvezels voor. Met de lichtmicroscoop zijn ze niet zichtbaar, daar ze dezelfde brekingsindex hebben als de matrix.

Hyalien kraakbeen vormt een deel van de ribben en is ook aanwezig in het kraakbeen van de neus, strottenhoofd, luchtpijp en luchtpijptakken. Het grootste deel van het skelet in het embryonaal stadium is hyalien kraakbeen dat later vervangen wordt door been.



</doc>
<doc id="2841114" url="https://nl.wikipedia.org/wiki?curid=2841114" title="Musculus ciliaris">
Musculus ciliaris

De musculus ciliaris of ciliaire spier is de kringspier van het straalvormige lichaam in het oog. Bij aanspanning van de "musculus ciliaris" ontspant de ooglens en wordt deze bol, dit maakt het mogelijk om dichtbij te zien. Bij ontspanning van de "musculus ciliaris" wordt de lens strak getrokken wat het mogelijk maakt om scherp in de verte te kunnen zien.


</doc>
<doc id="2841128" url="https://nl.wikipedia.org/wiki?curid=2841128" title="Elastisch kraakbeen">
Elastisch kraakbeen

Elastisch kraakbeen of cartilago elastica is een soort kraakbeen dat een analoge bouw heeft als hyalien kraakbeen. Het is wel elastischer en buigzamer en ziet er, in verse toestand, geler uit. 
In de matrix komen zowel collageenvezels als elastinevezels voor. De vezels zijn bij elastisch kraakbeen wel te zien met de lichtmicroscoop, daar ze een andere brekingsindex hebben als de matrix.

Elastisch kraakbeen bevindt zich onder andere in de oorschelp, de buis van Eustachius en de epiglottis.



</doc>
<doc id="2841154" url="https://nl.wikipedia.org/wiki?curid=2841154" title="Fibreus kraakbeen">
Fibreus kraakbeen

Fibreus kraakbeen, vezelig kraakbeen of cartilago fibrosa is een mengvorm van vormvast bindweefsel en hyalien kraakbeen. Het bevat veel collageenvezels. De kraakbeencellen (chondrocyten) liggen vaak in rijen tussen de bundels collageen.

Vezelig kraakbeen bevindt zich op plaatsen waar weerstand geboden moet worden aan grote trekbelasting, zoals tussenwervelschijven, schaambeenderen, kaak- en kniegewricht en aanhechtingen van pezen aan bot.



</doc>
<doc id="2841659" url="https://nl.wikipedia.org/wiki?curid=2841659" title="Karen Dior">
Karen Dior

Karen Dior, geboren als Geoffrey Gann, (Ozark, Missouri, 14 februari 1967 - Los Angeles, Californië, 25 augustus 2004) was een Amerikaanse transseksueel, pornoacteur, regisseur en zanger. Ze werd vooral bekend door haar pionierswerk in het populair maken van pornofilms waarin transseksuelen meededen.

Dior werd geboren als zoon van de Republikeinse staatssenator Donald Gann. Al tijdens haar schooljaren werd ze verkoper van Mary Kay cosmetica, wat niet echt een passend bijbaantje was voor middelbare schooljongens in Ozark. Na de middelbare school bleef hij op verzoek van zijn ouders in de buurt en bezocht het college in Springfield. Een uitje naar Los Angeles maakte hem ervan bewust dat het homoseksuele leven in Missouri niet was wat het kon zijn, en in augustus 1988 vertrok hij met een vriend naar het westen, met slechts een handvol bikini's als bagage. 
Op een verjaardagsfeestje van travestiet Chi Chi LaRue verscheen hij gekleed in een witte bikini, handschoenen en op hoge hakken. LaRue vond dit te spectaculair om niet vast te leggen op video, en hij stelde voor dat Gann mee zou doen in een pornofilm die hij zou gaan maken met veteraan Sharon Kane. Daarna verscheen hij in verschillende pornofilms met bi- en transseksuelen. Hij trad op in ongeveer 120 films, meestal onder de naam Karen Dior, maar gebruikte ook Geoff Dior, Rick Van, Geoffrey Karen Dior, Geoffrey Gann en Geoff Gann.
In de jaren negentig van de vorige eeuw stapte ze over op film- en televisierollen. Haar eerste rol was als Loni Andersons stalker in de tv-film "The Price She Paid". Ze had onder meer ook gastrollen in "", "Head Over Heels", en "Veronica's Closet". 

In 1995 werd HIV bij haar vastgesteld en werkte later als aids-activist. Nadat ze de films voor volwassenindustrie de rug toe gekeerd had publiceerde ze in 2001 haar autobiografie "Sleeping Under the Stars". Datzelfde jaar bracht ze een album uit, "SEX" (onder de naam Geoffrey Karen Dior), en was lid van twee bands, de Johnny Depp Clones en Goddess. Ze haalde ook een graad in filosofie in religie en werd tot predikant gewijd.

In augustus 2004 stierf ze op 37-jarige leeftijd aan hepatitis.




</doc>
<doc id="2842352" url="https://nl.wikipedia.org/wiki?curid=2842352" title="Broomfenac">
Broomfenac

Het geneesmiddel begon een tweede leven als oogdruppel in een concentratie van 0,09%. De indicatie is ter preventie van ontstekingsreacties na cataractoperaties. De frequentie van toediening is 1 tot 2 maal daags 1 dosering, gedurende 2 weken na de operatie in het aangedane oog. Het is in Nederland in de handel onder de merknaam Yellox.


</doc>
<doc id="2842734" url="https://nl.wikipedia.org/wiki?curid=2842734" title="Chi Chi LaRue">
Chi Chi LaRue

Chi Chi LaRue (Hibbing, Minnesota, 8 november 1959) is een Amerikaans regisseur van homo-, bi- en heteroseksuele pornofilms. Hij regisseerde ook onder de namen Lawrence David en Taylor Hudson.

Chi Chi LaRue werd in 1959 geboren als Larry David Paciotti bij een vader die werkte als spoorwegingenieur en een moeder die in een kledingwinkel werkte. Hij doorliep de middelbare school waar hij in 1978 eindexamen deed. Daarna volgde hij nog twee jaar college voordat hij het minder burgerlijke pad koos dat hem naar de top van de gay porno-industrie zou leiden.
Hij groeide op als kind met overgewicht dat de wreedheden van zijn klasgenoten pareerde door de clown uit te hangen. Toen hij de puberteit bereikte ontwikkelde hij een sterke interesse in pornografie.
Het Strand Theater in Lake Street van Minneapolis was de pornoplek van de regio, en Paciotti maakte het tot zijn Mekka. Hij zag zoveel hij kon.
Hoewel hij zich al vroeg bewust was van het feit dat hij jongens aantrekkelijk vond, kwam hij daar niet direct voor uit. Pas toen er in een club in Minneapolis een wedstrijd uitgeschreven werd voor travestieten, werd Chi Chi LaRue geboren.

In 1987 verhuisde hij naar Los Angeles. Door zijn overgewicht was hij bij de jongens niet populair, wat seksuele relaties bijna onmogelijk maakte. Toen hij financieel een crisispunt bereikte kreeg hij een baan aangeboden bij Catalina Studios. Omdat hij zoveel wist over hun product werd hij direct aangenomen. Deze verkoopbaan begon hem al snel te vervelen en hij ging al spoedig over naar promotiewerk, maar ook dit was niet genoeg. Hij stapte naar grote baas William Higgins en vroeg hem de kans te regisseren, waarmee Higgins akkoord ging. Hij kreeg een enkele kans een segment van een film te regisseren. Verder actie bleef echter uit en hij nam ontslag. 
Hij begon bij In-Hand Video waar hij zijn tanden zette in allerlei films; homo, lesbisch, bi- en heteroseksueel.
Sinds 1988 heeft hij honderden gay pornofilms geregisseerd. In 2001 deed hij een bijrol in The Fluffer. In 2003 begon hij voor Vivid Video heterofilms te regisseren, waar hij de favoriet van de vrouwelijke spelers werd, vooral bij Jenna Jameson. Een tijd lang verdeelde hij zijn tijd tussen Vivid Video en Rascal Video.
In 2006 kondigde hij aan niet langer films voor Vivid te willen produceren omdat de acteurs daar niet met condooms werkten.
In augustus 2008 regisseerde hij de controversiële biseksuele film Shifting Gears. ook werd in dat jaar de eerste winkel van LaRue en partner Channel 1 Releasing geopend in Hollywood.



</doc>
<doc id="2842805" url="https://nl.wikipedia.org/wiki?curid=2842805" title="N,N,N',N'-tetramethylacridine-3,6-diamine">
N,N,N',N'-tetramethylacridine-3,6-diamine

N,N,N',N'-tetramethylacridine-3,6-diamine of acridine-oranje is een polycyclische heterocyclische aromatische verbinding met als brutoformule CHN. De stof komt voor als een oranje kristallijn poeder, dat goed oplosbaar is in water en ethanol.

N,N,N',N'-tetramethylacridine-3,6-diamine is een typische kleurstof die aangewend wordt in de moleculaire biologie voor het aantonen van nucleïnezuren, DNA en RNA. Het kleurstofcomplex met DNA vertoont een absorptiemaximum bij een golflengte van 502 nm en een emissiemaximum bij 526 nm (hetgeen een groene kleur oplevert), terwijl een complex met RNA bij 460 nm maximale absorptie en bij 650 nm emissie vertoont (waardoor een rood gekleurd complex ontstaat).

Daarnaast kan de stof bepaalde zure componenten in cellen kleur geven, zodat zij gemakkelijk kunnen onderscheiden worden. In combinatie met het carcinogene ethidiumbromide kan het gebruikt worden om gezonde, apoptotische en dode cellen van elkaar te onderscheiden.




</doc>
<doc id="2844299" url="https://nl.wikipedia.org/wiki?curid=2844299" title="Bacitracine">
Bacitracine

Bacitracine is een antibioticum dat vanwege de bijwerkingen alleen nog plaatselijk wordt toegepast. Het is vooral effectief tegen gram-positieve kokken.

Bacitracine werd in 1943 ontdekt. Het bestaat uit een mengsel van polypeptiden; de belangrijkste daarvan is Bacitracine A. en wordt geproduceerd door de Bacillus subtilis, stam Tracy (vandaar de naam). De dosis wordt uitgedrukt in "eenheden", 1E komt over een met 26 microgram.

Bacitracine verhindert de opbouw van de celwand in bacteriën, met name in stafylokokken, "Neisseria gonorrhoeae", "Haemophilus influenzae" en "Treponema pallidum".

In het verleden is Bacitracine parenteraal (bijvoorbeeld per infuus) toegediend, maar vanwege de ernstige nierfunctiestoornissen die hier het gevolg van waren, wordt het middel alleen nog plaatselijk toegepast bij infecties van de huid-, het oog of het oor. In Nederland wordt het in combinatie met hydrocortison en andere antibiotica toegepast bij chronische middenoorontsteking. Het gebruik bij kortdurende ontstekingen van de gehoorgang wordt ontraden.

Bij plaatselijke toepassing in zalf of druppels treedt zelden overgevoeligheid op.
Bij systemische toediening is er gevaar voor nierinsufficiëntie.


</doc>
<doc id="2844714" url="https://nl.wikipedia.org/wiki?curid=2844714" title="Cytopathologie">
Cytopathologie

Cytopathologie is een onderdeel van het vakgebied pathologie dat zich bezighoudt met het bestuderen en diagnosticeren van ziekten op cellulair niveau. Deze discipline is opgericht door Rudolf Virchow in 1858.

Een welbekende toepassing van cytopathologie is het uitstrijkje, dat gebruikt wordt om voorstadia van baarmoederhalskanker, in de vorm van een cervicale intra-epitheliale neoplasie, te ontdekken. Andere toepassingen zijn vaak gericht op het diagnosticeren van verschillende soorten kanker, maar ook bepaalde infectieziekten en ontstekingen kunnen worden gedetecteerd met behulp van cytopathologische technieken.

Cytopathologie wordt vaak cytologie genoemd, terwijl deze discipline zich bezighoudt met het bestuderen van de gehele cel, terwijl cytopathologie zich bezighoudt met het bestuderen van aandoeningen op cellulair niveau.


</doc>
<doc id="2845135" url="https://nl.wikipedia.org/wiki?curid=2845135" title="Cyanuurchloride">
Cyanuurchloride

Cyanuurchloride is een heterocyclische verbinding met als brutoformule CClN. Het is een gechloreerd derivaat van 1,3,5-triazine. De stof komt voor als een wit kristallijn poeder, dat ontleedt in water.

Cyanuurchloride wordt bereid door de trimerisatie van cyanogeenchloride:

Cyanuurchloride is een intermediair product bij de vervaardiging van andere chemicaliën, waaronder triallylcyanuraat, verfstoffen en pesticiden van de chloortriazinegroep, in het bijzonder atrazine en simazine. Daarbij maakt men gebruik van de eigenschap dat de chlooratomen gemakkelijk kunnen vervangen worden door nucleofiele groepen in een nucleofiele substitutiereactie. Door gepaste keuze van de reactieomstandigheden (temperatuur en pH) kan men selectief één, twee of drie chlooratomen vervangen door verschillende nucleofielen (Nu-Nu):

Cyanuurchloride is een corrosieve en giftige stof, die inwerkt op de ogen, huid en luchtwegen. Bij contact met vocht ontleedt de stof en komt er cyanuurzuur en waterstofchloride vrij.



</doc>
<doc id="2845278" url="https://nl.wikipedia.org/wiki?curid=2845278" title="Babyhuisje">
Babyhuisje

Een babyhuisje of lutjepotje is een houten huisje waar jonge kinderen overdag buiten in kunnen slapen. Het bouwsel heeft in zijn oorspronkelijke vorm wel wat weg van een konijnenhok waarvan de tralies zijn vervangen door horregaas.

Het idee voor een babyhuisje is ontstaan in de provincie Groningen. Het eerste babyhuisje, of lutjepotje zoals ze in het Gronings dialect genoemd worden, werd in 1939 gemaakt op initiatief van huisarts Jitze Posthumus te Eenrum door timmerman Fokko van Til uit Mensingeweer. De opzet was het pasgeboren kind meer buitenshuis in de gezonde lucht te laten zijn. In de noordwesthoek van Groningen, waar de woningsituatie vaak slecht was met vochtige, bedompte en overbevolkte huizen, werd het babyhuisje snel populair en hoort het nog steeds bij de cultuur van het platteland.

Een babyhuisje, of lutjepotje, valt onder de wetgeving van het warenwetbesluit kinderbedden en boxen. Een babyhuisje moet, net zo als een babyledikant, altijd aan de eisen gesteld in dit warenwetbesluit voldoen. De Nederlandse Voedsel- en Warenautoriteit houdt strikt toezicht op naleving van deze wet. 

Het Nederlands Openluchtmuseum te Arnhem heeft een lutjepotje in de collectie opgenomen.

Tegenwoordig worden de babyhuisjes ook elders in Nederland gebruikt, vooral door kinderdagverblijven, crèches en gastouders. Ze worden dan in de tuin, op het terras of op een binnenplaats gezet.


</doc>
<doc id="2845426" url="https://nl.wikipedia.org/wiki?curid=2845426" title="Terry's nagels">
Terry's nagels

Onder Terry's nagels (ook: "Terry's nails") wordt een klinisch fenomeen verstaan waarbij de nagels wit verkleurd zijn met een donkere/bruine rand aan het eind van de nagel.

Het fenomeen wordt frequent gezien bij patiënten met leverziekten als levercirrose, maar ook bij hartfalen, hyperthyreoïdie of diabetes mellitus. Tot 80% van de mensen met een ernstige leverziekte heeft Terry's nagels.


</doc>
<doc id="2845831" url="https://nl.wikipedia.org/wiki?curid=2845831" title="4-methylamfetamine">
4-methylamfetamine

4-methylamfetamine (doorgaans afgekort tot 4-MA) is een organische verbinding met als brutoformule CHN.

4-methylamfetamine wordt soms toegevoegd aan amfetamine. Deze stof kan in lage doses al ernstige gezondheidsschade veroorzaken. Hierbij treedt er oververhitting van het lichaam op.



</doc>
<doc id="2847392" url="https://nl.wikipedia.org/wiki?curid=2847392" title="Spirulina">
Spirulina

Spirulina (Arthrospira) is een blauwgroene zoutwateralg met een voorkeur voor een alkalisch milieu. Het is populair als voedingssupplement ter bevordering van de gezondheid. Als supplement wordt het meestal in pil- of poedervorm geconsumeerd. Van nature groeit spirulina in mineraalrijke meren. De grootste concentraties zijn tegenwoordig te vinden in Mexico, in Centraal-Afrika en in Oost-Afrika. De meeste commerciële spirulina wordt vandaag de dag echter gekweekt in speciale buitentanks
in delen van Noord-Amerika en Azie. 
Spirulina is rijk aan vitaminen, eiwitten, essentiële aminozuren, omega 3-vetzuren, essentiële vetzuren en allerlei mineralen.
Het wordt over de hele wereld verkocht als voedingssupplement. 

Spirulina is een van de rijkste bronnen van proteïnen. Het eiwitgehalte is ongeveer 60–70%.<ref name="DOI 10.1155/2013/325636"> Spirulina (Arthrospira): An Important Source of Nutritional and Medicinal Compounds. Journal of Marine Biology. Hindawi Publishing Corporation; 2013;2013. . Dit is een open access artikel, beschikbaar onder de licentie Creative Commons Naamsvermelding (CC BY).</ref>

In tegenstelling tot veel andere cyanobacteriën die veelal giftig zijn, heeft spirulina dergelijke eigenschappen niet. In dierexperimenteel onderzoek naar eventuele mutageniteit, toxiciteit en teratogeniciteit is aangetoond dat spirulina geen enkel veiligheidsrisico had, ook niet in hoge doseringen. Integendeel, spirulina bleek vissen te beschermen tegen giftige concentraties van sommige chemische stoffen.

In 2009 werd wereldwijd ongeveer 3000 ton spirulina gekweekt voor commerciële doelen.

Er zijn diverse therapeutische toepassingen van spirulina. Het heeft onder meer een leverbeschermende werking, welke samenhangt met de antioxidatieve eigenschappen van spirulina, Deze antioxidatieve activiteit wordt vooral toegeschreven aan de aanwezigheid van twee phycobiliproteïnen: phycocyanine en allophycocyanine. In onderzoek blijkt deze antioxidatieve werking bij te dragen aan bescherming tegen diabetische nierschade.

Spirulina is rijk aan bladgroen, waar ontgiftende eigenschappen aan toegekend worden. In onderzoek bleek spirulina muizen te beschermen tegen de teratogene werking van cadmium.

In onderzoek bleek het nemen van een voedingssupplement met spirulina het optreden van anemie tijdens de zwangerschap en borstvoeding te kunnen verminderen. 

Spirulina (Arthrospira Platensis) wordt door de Europese Ruimtevaartorganisatie ESA onderzocht in bioreactoren om op lange termijn te gebruiken in langeafstandsmissies met astronauten. Hierbij zouden de cellen in een reactor (laatste compartiment in een reeks van vier compartimenten) gebruikt worden om zuurstof en voedsel aan te maken. De nutriënten die de cellen nodig hebben voor hun groei worden dan geleverd door afvalstoffen (menselijke faeces, urine, papier en oneetbare plantendelen) te verwerken in de drie voorgaande compartimenten. Alle stappen in dit proces worden onderzocht in het MELiSSA project van ESA.


</doc>
<doc id="2847679" url="https://nl.wikipedia.org/wiki?curid=2847679" title="Kinsey-schaal">
Kinsey-schaal

De Kinsey-schaal is een constructie van seksuoloog en bioloog Alfred Kinsey. Hij introduceerde de schaal als een instrument waarin seksuele reacties verdeeld zijn op een glijdende schaal van biseksualiteit, met uitsluitend hetero- of homoseksueel als de twee uitersten. Voor zowel mannen als vrouwen is er een bijkomende graad "x", die staat voor aseksualiteit. De bevindingen van Kinsey werden voor het eerst gepubliceerd in "Sexual Behavior in the Human Male" (1948) van Alfred Kinsey, Wardell Pomeroy en "Sexual Behavior in the Human Female" (1953).

Bij de introductie van de Kinsey-schaal schrijft Alfred Kinsey dat mannen geen twee aparte populaties – hetero- en homoseksueel - vertegenwoordigen, maar dat er een continuïteit is in de gradaties tussen beide. Daarom lijkt het hem wenselijk om een eigen soort classificatie te ontwikkelen, gebaseerd op "de relatieve mate van hetero- en homoseksuele ervaringen en reacties in elk levensverhaal".

In zijn tijd was de Kinsey-schaal een vernieuwing in zwart-witdenken, tegenwoordig zien seksuologen deze als te simplistisch. Zij gaan ervan uit dat seksuele oriëntatie en identiteit veel complexer en gevarieerder is.



</doc>
<doc id="2848174" url="https://nl.wikipedia.org/wiki?curid=2848174" title="Musculus extensor indicis">
Musculus extensor indicis

De musculus extensor indicis of wijsvingerstrekker is een dunne, lange skeletspier in onderarm, mediaal aan, en parallel met de musculus extensor pollicis longus. De bijbehorende pees is zodanig verbonden met de wijsvinger dat deze bij aanspannen van de spier gestrekt wordt.


</doc>
<doc id="2848189" url="https://nl.wikipedia.org/wiki?curid=2848189" title="Insertie (spier)">
Insertie (spier)

De insertie is het aanhechtingspunt van een skeletspier dat bij contractie beweegt. Doorgaans ligt de insertie distaal (verder weg gelegen van lichaamscentrum) ten opzichte van de spier zelf. Het andere aanhechtingspunt heet de origo.


</doc>
<doc id="2848509" url="https://nl.wikipedia.org/wiki?curid=2848509" title="Kinsey reports">
Kinsey reports

De Kinsey Reports zijn twee publicaties over het menselijke seksuele gedrag. "Sexual Behavior in the Human Male" (1948) en "Sexual Behavior in the Human Female" (1953). De naslagwerken werden geschreven door Alfred Kinsey, Wardell Pomeroy en anderen.

In 1948 publiceerde Kinsey "Het seksuele gedrag in de man (Sexual behaviour in the human male"). Vijf jaren later volgde "Het seksuele gedrag in de vrouw (Sexual behaviour in the human female)". Deze oorspronkelijke Kinsey-rapporten werden meer dan 750.000 keer verkocht en vertaald in dertien talen. Zij kunnen beschouwd worden als één van de succesvolste en invloedrijkste wetenschappelijke publicaties van de 20e eeuw. 

De rapporten kunnen geassocieerd worden met een verandering van de publieke houding met betrekking tot seksualiteit, waarin taboes en misvattingen werden doorbroken. Of zij een aanzet of een uitingsvorm waren van de seksuele revolutie van de jaren 60, is een kwestie van speculatie en discussie.

Enkele toentertijd opzienbarende bevindingen waren:

Deze resultaten zijn methodologisch sterk bekritiseerd, met name omdat de onderzochte populatie niet representatief zou zijn voor de hele Amerikaanse bevolking, maar hebben de aanzet gegeven tot verder onderzoek en een realistische benadering van menselijk seksueel gedrag. Latere herberekeningen van de gegevens, waarbij de onzuiverheden weggelaten werden, vonden slechts kleine aanpassingen in de resultaten, waardoor deze grotendeels overeind blijven staan.

De cijfers over homo- en biseksualiteit bleken later echter een stuk lager te liggen dan bij Kinsey. Voor Nederland bleek uit het rapport "Niet te ver uit de kast" van het Sociaal en Cultureel Planbureau uit 2012, dat grofweg 4% van de mannen en 3% van de vrouwen zich als homoseksueel, resp. lesbisch identificeert. Als biseksueel betitelen zich 3% van de mannen en eveneens 3% van de vrouwen, maar 10% van de mannen en 12% van de vrouwen gaven aan dat zij één of meerdere keren seks hebben gehad met mensen van het eigen geslacht.



</doc>
<doc id="2848515" url="https://nl.wikipedia.org/wiki?curid=2848515" title="Klein Sexual Orientation Grid">
Klein Sexual Orientation Grid

De Klein Sexual Orientation Grid is een door Fritz Klein ontwikkelde methode om de seksuele geaardheid te bepalen. De constructie bouwt verder op de Kinsey-schaal, die slechts een beperkt beeld vormt. 

Elk van deze 21 vakjes bevat een waarde van 1 tot 7. 

Voor variabelen A tot E zijn de antwoorden;

Voor variabelen F en G gaan de antwoorden van 1 (exclusief heteroseksueel) tot 7 (exclusief homoseksueel). 



</doc>
<doc id="2848535" url="https://nl.wikipedia.org/wiki?curid=2848535" title="Wardell Pomeroy">
Wardell Pomeroy

Wardell Baxter Pomeroy (Kalamazoo, 6 december 1913 - Bloomington (Indiana), 6 september 2001) was een Amerikaans seksuoloog. Hij schreef samen met Alfred Kinsey de Kinsey reports. 


</doc>
<doc id="2849870" url="https://nl.wikipedia.org/wiki?curid=2849870" title="Wijnproeverij">
Wijnproeverij

Een wijnproeverij is een bijeenkomst waar mensen wijn proeven. De praktijk van wijnproeven is net zo oud als de productie van wijn. Vanaf de 14e eeuw werd het wijnproeven meer gestandaardiseerd.

Bij het professioneel wijnproeven wordt een formele taal gebruikt om de smaken en geuren van de wijn te beschrijven. Daarbij wordt een wijnbeoordelingssysteem gebruikt, en een gestandaardiseerd proefglas. Het bouquet van de wijn, de viscositeit, de transparantie en de wijze waarop een drank zich aan de mond presenteert, laat zich namelijk in ieder verschillend drinkglas weer anders beoordelen. Ook amateurs kunnen wijnproeven, al dan niet onder leiding. Dan wordt vaak een iets minder formele terminologie gebruikt, en gaat het meer om de persoonlijke waardering van wijn.

Tijdens het wijnproeven wordt de wijn in een glas geschonken. De kleur van de wijn wordt beoordeeld, evenals de geur. Vervolgens neemt de proever een slok en laat die in de mond ronddraaien. Ten slotte wordt de wijn uitgespuugd in een kwispedoor.


</doc>
<doc id="2850434" url="https://nl.wikipedia.org/wiki?curid=2850434" title="Cefaly">
Cefaly

De Cefaly is een uitwendige neurostimulator voor de schedel, bedoeld voor de behandeling en de preventie van migraine en hoofdpijnen.

Dit is een elektronisch apparaat dat elektrische impulsen opwekt. Deze impulsen zijn bedoeld om excitaties te ontketenen, dat wil zeggen actiepotentialen op de zenuwvezels, ofwel van de bovenste tak van de drielingzenuw (V1) via een elektrode op het oppervlak boven de oogkassen of van de grote achterhoofdszenuw van Arnold (C II) via een elektrode op het achterhoofd.

Neurostimulatie op schedelniveau wordt gewoonlijk toegepast door middel van implanteerbaar materiaal dat vergelijkbaar is met een pacemaker. Het belang van de Cefaly is dat deze uitwendig kan worden aangebracht, en er geen chirurgische ingreep voor noodzakelijk is, in tegenstelling tot de implanteerbare apparaten. Deze technologie van uitwendige neurostimulatie via de schedel is mogelijk geworden dankzij de grote specificiteit en nauwkeurigheid van de elektrische micro-impulsen die in staat zijn de prikkeling van de bedoelde zenuwvezels (axonen) te ontketenen zonder veel pijn in het beenvlies van de schedel te veroorzaken.



</doc>
<doc id="2850891" url="https://nl.wikipedia.org/wiki?curid=2850891" title="Giuliano Ferrara">
Giuliano Ferrara

Giuliano Ferrara (Rome, 7 januari 1952) is een Italiaanse verslaggever, oprichter van het dagblad "Il Foglio" en televisiepresentator.

Hij werd geboren als zoon van communistische ouders. Tot 1982 was hij lid van de Italiaanse Communistische Partij maar daarna brak hij volledig met het communisme. Hij transformeerde van progressief socialist tot conservatief christendemocraat. Hij nam deel aan het kabinet-Berlusconi I en richtte de krant "Il Foglio" op. 

In 2008 sprak hij zich sterk uit tegen abortus in zijn krant. Van atheïst transformeerde hij ook geleidelijk naar devoot katholiek. Sociaal gezien lijkt hij vooral de leer van de Duits-Amerikaanse filosoof Leo Strauss aan te hangen: neoconservatisme. 
Verder beweert hij dat de Europese landen hun oorlog in Irak en in Afghanistan best kruistochten mogen noemen, omdat ze ten strijde trekken tegen islamitische roversbenden als Al Qaida en de Taliban. 

Zijn relatie met Silvio Berlusconi is zeer hecht. Toen Berlusconi problemen kreeg doordat hij seks zou gehad hebben met de zeventienjarige Karima El-Mahroug, zei hij dat Berlusconi nog vitaal genoeg is en dat zoiets geen schande is. Over de bewering van Berlusconi dat je beter opgewonden kan raken van een minderjarig mooi meisje dan van een homoseksueel, zei hij dat Berlusconi daar gelijk in heeft. Met een minderjarig meisje kan je je vermenigvuldigen, met een homoseksueel niet. Bovendien beweert hij dat homoseksualiteit meer kans op geslachtsziekten kan geven dan heteroseksualiteit. Over zijn communistische ouders en zijn communistische tijd wil hij niet spreken. 


</doc>
<doc id="2851310" url="https://nl.wikipedia.org/wiki?curid=2851310" title="Femoroacetabulair impingement">
Femoroacetabulair impingement

Femoroacetabulair impingement (FAI) of heupimpingementsyndroom is een relatief nieuwe diagnose binnen de orthopedie die betrekking heeft op het heup gewricht van veelal jonge mensen. Impingement houdt in dat de bolvormige femorale kop voor wrijving in het gewricht zorgt, dan wel niet de volledige bewegingsvrijheid in het acetabulum heeft. Schade in het heupgewricht kan ontstaan bij het articulerende kraakbeen of bij het labrum. De behandelopties lopen uiteen van conservatief tot artroscopie en open chirurgie.

De aandoening wordt gekarakteriseerd door abnormaal contact tussen het proximale femur en de rand van het acetabulum (de heupkom). Aangenomen wordt dat een combinatie van verschillende factoren kan leiden tot een zekere vorm van FAI, met name een beperkte heupvorming abnormaliteit in combinatie met factoren zoals het deelnemen aan activiteiten waarbij veelvuldig een grote bewegingsvrijheid wordt gevraagd.

In de literatuur worden drie typen FAI onderscheiden. Bij het eerste type is er extra botvorming aan de boven- of voorzijde van de heupkop: dit wordt de Cam-deformiteit genoemd. Bij het tweede type is er te veel bot aan de acetabulaire zijde. Dit wordt de Pincer-deformiteit genoemd. Het derde type is een mix van eerde genoemde vormen. Het resultaat van alle drie typen is dat er extra wrijving is in het gewricht, met als gevolg pijn en een vermindering van heupfunctie.

Veel activiteiten waarbij herhaaldelijk extreme heupbewegingen gemaakt worden zorgen voor een toename is de frequentie waarmee deze extra wrijving ontstaat. Dit gebeurt bijvoorbeeld bij sporten zoals voetbal, schaatsen en hockey. FAI-gerelateerde pijn kan echter ook voorkomen bij normale bewegingen die niet noodwendig in verband gebracht worden met fysieke activiteiten (zoals bijvoorbeeld gaan zitten of opstaan).

Er zijn aanwijzingen dat FAI tot artrose leidt, al wordt er nog veel over deze hypothese gediscussieerd, waarbij met name het oorzaak-gevolgaspect ter discussie staat. Omdat FAI pas sinds ongeveer 2002 als diagnose wordt gesteld, is er nog weinig bekend over de vraag of het behandelen van FAI voorkomt dat patiënten artrose ontwikkelen (waarbij een heupvervanging vaak wordt toegepast, een zeer invasieve operatie). Veel patiënten lijken wel baat te hebben bij een behandeling voor FAI.

FAI-gerelateerde pijn wordt gevoeld in de lies, de lage rug en in de buurt van de heup. De FAI-diagnose wordt meestal gesteld door een lichamelijk onderzoek waarbij de bewegingsvrijheid van het been getest wordt. Een beperkte flexibiliteit is aanleiding voor verder onderzoek met röntgenfoto's waarbij een 2-Dimensionaal beeld van het gewricht wordt gemaakt. Vervolgonderzoek kan bestaan uit een CT of MRI scan om een 3-Dimensionaal beeld van de heup te verkrijgen. Aandachtspunten zijn schade aan het kraakbeen, tekenen van artrose en de vorm van het gewricht (bijvoorbeeld met de alfahoek zoals beschreven door Nötzli in 2-D en door Siebenrock in 3-D). Daarnaast is het sinds kort ook mogelijk om een 3-Dimensionale bewegingssimulatie uit te voeren op basis van CT of MRI. Met deze bewegingssimulaties is vast te stellen of, waar, en in welke mate er heupimpingement in het gewricht optreedt.

De behandeling van FAI loopt uiteen. Bij een conservatieve behandeling kan worden geprobeerd om de hoeveelheid fysieke activiteit en daarmee de symptomen te verminderen. Bij verergerende symptomen is het mogelijk om een gewrichtssparende operatie uit te voeren. Dit houdt in dat het gewricht niet vervangen wordt door een prothese, zoals wel vaak het geval is bij patiënten met artrose en reuma. De operatie kan zowel open als artroscopisch uitgevoerd worden. Vaak wordt het extra bot verwijderd en de vorm van het bot hersteld. Als er schade is aan het labrum dan kan ook dit soms hersteld worden. Als er bot aan de acetabulaire zijde wordt weggehaald, dan moet het labrum vaak weer vastgehecht worden op het acetabulum. Het is nog onduidelijk of deze operatie behalve pijnklachten op korte tot middellange termijn ook een effect heeft op de verdere ontwikkeling van artrose.


</doc>
<doc id="2851337" url="https://nl.wikipedia.org/wiki?curid=2851337" title="Truman Show-waan">
Truman Show-waan

De Truman Show-waan (ook bekend als het "Truman Showsyndroom") is een waan waarbij de patiënt in de veronderstelling is dat alles in zijn of haar omgeving (vrienden, buren, baan en media) allemaal in scène is gezet. Dit allemaal om de patiënt voor de gek te houden.

Het syndroom is vernoemd naar de Amerikaanse film "The Truman Show" uit 1998, waarin de hoofdpersoon zonder het te weten de hoofdrol in een realityserie speelt.



</doc>
<doc id="2851853" url="https://nl.wikipedia.org/wiki?curid=2851853" title="Diabetische voet">
Diabetische voet

Een diabetische voet is een infectie, zweer en/of aantasting van dieper gelegen weefsels in de voet, die samenhangen met afwijkingen van het zenuwstelsel, neuropathieën en/of afwijkingen van de bloedvaten van de benen, angiopathieën, meestal bij patiënten met diabetes mellitus type 2.

In de jaren negentig kwam jaarlijks bij gemiddeld 2,1% van de patiënten uit tien gevolgde huisartspraktijken een voetzweer voor, bij 25% van hen was er sprake van recidief. Het gemiddeld aantal amputaties was 0,6% per jaar.

De meeste voetzweren bij patiënten met diabetes mellitus type 2 zijn het gevolg van slecht zittende schoenen of voetafwijkingen die drukplekken veroorzaken.

Bij de diabetescontrole door huisarts, praktijkondersteuner of verpleegkundige moet er speciale aandacht voor de voeten zijn.
Men let daarbij op kleur, afwijkende stand van de tenen, drukplekken, eelt, zweren en amputaties. Met het Semmes-Weinstein-monofilament, een plastic draadje van een bepaalde dikte, wordt de sensibiliteit getest. De slagaders aan de voets worden gevoeld, en eventueel wordt de enkel-armindex gemeten.
De ernst van de afwijking aan de voet wordt gescoord met een gemodificeerde Simm's classificatie:
SPS: gestoorde sensibiliteit door neuropathie; PAV : Perifeer arterieel vaatlijden, slechte doorbloeding.
Chronische wonden dienen bij voorkeur door een chirurg te worden schoongemaakt. Bij bijkomende infecties is een antibioticum aangewezen, bijvoorbeeld flucloxacilline. Wonden dienen droog verbonden te worden. Zalf of nat verband mogen niet gebruikt worden.

Indien mogelijk moet de doorbloeding verbeterd worden door vaatchirurgie. Indien verregaande necrose is opgetreden is amputatie een mogelijkheid.

Van een pedicure moet verlangd worden dat ze de speciale opleiding heeft gevolgd voor hij diabeten behandelt. Pedicurezorg wordt vergoed vanuit de basisverzekering, wanneer er door een bij Provoet speciaal opgeleide pedicure als diagnose Simms 1,2, of 3 wordt gesteld; (0 wordt niet vergoed).



</doc>
<doc id="2851948" url="https://nl.wikipedia.org/wiki?curid=2851948" title="Jozef Peeters (Steendorp)">
Jozef Peeters (Steendorp)

Jozef Peeters (Blaasveld, 18 februari 1916 - Steendorp, 29 december 2004) was een Belgische burgemeester en huisarts.

Jozef was de oudste van de negen kinderen in het landbouwersgezin van Egidius Peeters (1896-1989) en Leonia Verschueren (1890-1976)‏. Hij behaalde aan de Katholieke Universiteit Leuven het doctoraat in de geneeskunde. In 1941 vestigde hij zich in Steendorp, waar hij de eerste huisarts was. Hij trouwde met Maria Scherpereel, met wie hij zes kinderen kreeg.

Hij was er van 1947 tot 1976 burgemeester, na verkozen te zijn tot gemeenteraadslid op een lijst van de CVP. Hij was ook de laatste burgemeester, aangezien Steendorp in 1977 werd opgenomen in de fusie rond de centrumgemeente Temse. Peeters was ook erevoorzitter van het amusementsorkest "Amor".
Bij zijn overlijden verklaarde Luc De Ryck, burgemeester van Temse: ""Peeters werd de voorman van de CVP en was de onbetwiste, bijzonder populaire burgemeester van 1947 tot 1976. Aan de verkiezingen van 1976, de aanloop tot de fusies van gemeenten, nam hij niet meer deel.""

Een borstbeeld van Peeters werd geplaatst in de Gelaagstraat in Steendorp. 




</doc>
<doc id="2852447" url="https://nl.wikipedia.org/wiki?curid=2852447" title="Guatemalteeks syfilisexperiment">
Guatemalteeks syfilisexperiment

Het Guatemalteekse syfilisexperiment was een experiment op mensen in Guatemala, geleid door de Verenigde Staten, waarbij proefpersonen doelbewust met seksueel overdraagbare aandoeningen werden besmet. Dit gebeurde van 1946 tot 1948, onder het bewind van president Harry S. Truman en voorzitter Juan José Arévalo en met de medewerking van een aantal Guatemalteekse ministeries en ambtenaren van Volksgezondheid. Artsen besmetten soldaten, prostituees, gevangenen en psychiatrische patiënten met syfilis en andere seksueel overdraagbare aandoeningen, zonder dat de proefpersonen daarvan op de hoogte waren. Een deel van hen (700) werd met een antibioticum behandeld, en een ander deel (600) niet. Er vielen ten minste 83 doden. In oktober 2010 hebben de VS formeel excuses aangeboden aan Guatemala voor het uitvoeren van deze experimenten.

De experimenten werden geleid door "United States Public Health Servic" arts John Charles Cutler, die later ook meewerkte aan het Tuskegee-syfilisonderzoek. In gearchiveerde documenten erkent Dr. Thomas Parran Jr, de "US. Surgeon General" tijdens de experimenten, dat de Guatemalteekse experimenten niet in eigen land konden worden uitgevoerd en dat er details verborgen werden gehouden voor Guatemalteekse ambtenaren.

De experimenten werden gefinancierd door een subsidie ​​van het "Nationale Instituut van Gezondheid" aan de "Pan American Health Organization" (PAHO) en van meerdere Guatemalteekse ministeries. In totaal waren er ongeveer 1500 proefpersonen betrokkenen, de resultaten zijn nooit gepubliceerd.

Professor Susan Mokotoff Reverby van het "Wellesley college" ontdekte de gegevens van deze experimenten in 2005 toen ze onderzoek deed naar het Tuskegee-syfilisexperiment. Cutler gaf haar bevindingen door aan Amerikaanse regeringsfunctionarissen.

Het Tuskegee-experiment volgde de natuurlijke progressie van syfilis in personen, die al besmet waren, maar in Guatemala hebben artsen opzettelijk gezonde mensen met ziekten besmet, met soms dodelijke gevolgen. Het doel van het onderzoek lijkt te zijn geweest om het effect van penicilline op het verloop van geslachtsziekten te bepalen. De onderzoekers betaalden prostituees die al besmet waren met syfilis, om seks met gevangenen te hebben, anderen werden besmet door ze in te enten met de bacterie. In geval van besmetting werden er antibiotica toegediend. Hoewel er adequate penicilline-behandeling voor 76% van de proefpersonen beschikbaar was, heeft slechts 26% deze behandeling voltooid. Francis Collins, de huidige directeur van de "National Institutes of Health", noemt de zogenaamde experimenten "een donker hoofdstuk in de geschiedenis van de geneeskunde" en merkte op dat moderne regels het verbieden om onderzoek op menselijk patiënten uit te voeren zonder "toestemming van een goed geïnformeerde patiënt" (Informed consent).

De studie lijkt te zijn beëindigd in 1948, deels als gevolg van medische "roddel" over het werk, en deels omdat penicilline kostbaar en schaars was tijdens en vlak na de oorlog. Tot even in de jaren 1950 nog controleerde men de proefpersonen door middel van laboratoriumbepalingen en observatie.

Uiteindelijk werd vergelijkbaar onderzoek ook uitgevoerd op de transmissie en preventie van gonorroe en Ulcus molle. Alle SOA experimenten bestond uit vrouwelijke prostituees, gevangenen, soldaten en psychiatrisch ziekenhuis patiënten;. De Center for Disease Control and Prevention erkent dat het ontwerp en de uitvoering van de onderzoeken onethisch waren, de opzettelijke blootstelling van proefpersonen uit kwetsbare groepen, die te slecht geïnformeerd waren om toestemming te geven of te weigeren, hoewel ze werden blootgesteld aan grote gezondheidsrisico's.

In oktober 2010 heeft de Amerikaanse regering officieel excuses aangeboden en aangekondigd dat er geen verjaringstermijn voor de schending van de mensenrechten in de medische onderzoeken zal zijn. In een gezamenlijke verklaring zeiden Hillary Clinton en Kathleen Sebelius:"Hoewel deze gebeurtenissen zich meer dan 64 jaar geleden hebben afgespeeld, zijn we verontwaardigd dat een dergelijke verwerpelijk onderzoek heeft plaatsgevonden onder het mom van de volksgezondheid. Wij betreuren dat het is gebeurd, en bieden excuses aan alle personen die getroffen werden door deze weerzinwekkende onderzoeken. Het vertoonde gedrag tijdens de experimenten vertegenwoordigt niet de waarden van de VS en ook niet onze inzet voor de menselijke waardigheid en ons grote respect voor de mensen in Guatemala".President Barack Obama bood zijn verontschuldigingen aan President Álvaro Colom, die deze experimenten een "crime against humanity" noemde.
""Uit de taal van het rapport bleek duidelijk dat de Amerikaanse onderzoekers begrepen dat het experiment fundamenteel onethisch was. In feite is het Guatemalteekse syfilisonderzoek tegelijkertijd uitgevoerd met het proces in Neurenberg (december 1946 - augustus 1947), waar 23 Duitse artsen terecht stonden wegens medeplichtigheid aan de medische experimenten op concentratiekamp gevangenen"".

De Amerikaanse regering vroeg het Institute of Medicine om deze onderzoeken nog eens te herzien. Daarnaast is de Presidentiële Commissie voor de Studie van bio-ethische kwesties gevraagd om een panel van internationale deskundigen samen te stellen om de huidige stand van het medisch onderzoek te beoordelen en te waarborgen dat gebeurtenissen als deze zich niet kunnen herhalen. Het verslag van de Commissie, "Ethically Impossible: STD Research in Guatemala from 1946 to 1948", gepubliceerd in september 2011, concludeerde dat de Guatemala-experimenten konden plaatsvinden door schending van fundamentele ethische principes, ook wanneer je het bekijkt met het inzicht van toen.

Mensenrechtenactivisten hebben opgeroepen om gezinnen te compenseren.


 


</doc>
<doc id="2853011" url="https://nl.wikipedia.org/wiki?curid=2853011" title="Afamelanotide">
Afamelanotide

Afamelanotide of melanotan I is een synthetische substantie die dezelfde werking heeft als de peptide melanocyt-stimulerend hormoon (α-MSH).
Het synthetisch hormoon induceert huidpigmentatie door het stimuleren van de melanogenesis; de huid wordt dus bruiner doordat de huidcellen meer melanine produceren.

Het werd ontwikkeld door onderzoekers aan de Universiteit van Arizona als medicijn ter preventie van huidkanker. Een meer gepigmenteerde huid ondervindt minder uv-schade ten gevolge van zonlicht en zal zo mogelijk een lagere hoeveelheid huidkankers opleveren.

In de Verenigde Staten heeft afamelanotide de status van weesmedicijn verkregen met als indicatie de behandeling van erytropoëtische protoporfyrie. In december 2014 kreeg de Australische farmagroep Clinuvel Pharmaceuticals Limited de toelating van de Europese Commissie om afamelanotide onder de merknaam Scenesse op de Europese markt te brengen.
Scenesse, in de vorm van een implantaat van 16 mg afamelanotide, is geïndiceerd voor de preventie van fototoxiciteit bij volwassen patiënten met erytropoëtische protoporfyrie (EPP) en mag alleen worden voorgeschreven door specialisten in erkende porfyriecentra.

Doordat de huid een egale, bruine kleur krijgt, wordt het ook als cosmetisch middel aangeboden. Er zijn gevallen gerapporteerd van melanomen na het gebruik van melanotan I. Een oorzakelijk verband tussen het gebruik en de huidkanker kon niet bewezen worden en blijkt moeilijk te bewijzen, onder meer doordat personen die melanotan cosmetisch gebruiken vaak een verleden van zonnebankgebruik en zonnebaden hebben. Noch in-vitro- noch in-vivo-onderzoeken hebben enig carcinogeen effect aangetoond.

Tot op heden is afamelanotide in geen enkel land toegelaten als cosmetisch middel. Onder meer online worden er op illegale wijze producten aangeboden en verkocht met als naam melanotan. Vele soms ernstige gevolgen van het gebruik van deze niet gereguleerde middelen zijn beschreven. Vaak blijken de producten aangeboden als melanotan andere en mogelijk gevaarlijke substanties te bevatten.



</doc>
<doc id="2854175" url="https://nl.wikipedia.org/wiki?curid=2854175" title="Bernard Fiocco">
Bernard Fiocco

Bernard Jean Joseph Fiocco (Brussel, 5 november 1764 – Kontich, 17 juni 1849) was een Belgisch politicus. 

Fiocco was afkomstig uit Brussel en geneesheer van beroep.

In 1801 werd hij de tweede burgemeester van de gemeente Aartselaar, nadat hij was voorgesteld door voormalig burgemeester De Greef. Hij behield deze positie tot 1830. Terzelfder tijd was hij van 1818 tot 1830 schepen in Kontich waar hij woonachtig was. 

In 1836 werd hij opnieuw gemeenteraadslid en vanaf 1841 burgemeester van deze gemeente. Een mandaat dat hij zou vervullen tot aan zijn dood. Tevens was hij vanaf 1838 provincieraadslid van Antwerpen, een mandaat dat hij uitoefende tot 1848. Hij behoorde tot de Katholieke strekking.


</doc>
<doc id="2855634" url="https://nl.wikipedia.org/wiki?curid=2855634" title="Gustaaf Verriest">
Gustaaf Verriest

Gustaaf Verriest (Deerlijk, 20 mei 1843 - Saint-Cloud, 25 juni 1918) was een Belgisch hoogleraar in de geneeskunde aan de Katholieke Universiteit Leuven. Hij was een telg van de bekende familie Verriest. Zijn broer was Hugo Verriest, één van de belangrijkste vertegenwoordigers van het cultuurflamingantisme. Elisabeth Verriest (1879-1966) was zijn dochter, die zou trouwen met Alexandre Galopin (1879-1944), gouverneur van de "Société Générale de Belgique" (Generale Maatschappij van België).

Verriest schreef onder meer "Beeld, Woord en Dicht van Guido Gezelle", in 1900 verschenen in de eerste jaargang van Dietsche Warande en Belfort. Toen op 21 augustus 1902 in Kortrijk een 'eeredag van Guide Gezelle' werd gehouden, mocht hij dan ook het woord voeren "in name der oud-leerlingen van den grooten meester en der vrienden die, in zijn eenzaam leven, trouw en vast met hem in innig verkeer gebleven zijn". In 1903 hield hij een lezing voor de Amsterdamse afdeling van het Algemeen Nederlandsch Verbond, die gepubliceerd werd als "Over de grondslagen van het rythmisch woord" (Bussum, 1904). Hierin zoekt hij naar het verband tussen de menselijke stem, de ademhaling en de versbouw door dichters. In 1894 was deze studie als "Des bases physiologiques de la parole rythmée" in het Frans verschenen. In 1923 kende de Nederlandstalige versie een tweede druk.

Op 8 november 1903 verzorgde Verriest met "Taal en opvoeding" een voordracht ter gelegenheid van de openingszitting van "het 6e jaar der Katholieke Vlaamsche hoogeschooluitbreiding van Antwerpen". In 1910 werd dit gevolgd door "De gezonde mensch".

Karel van de Woestijne droeg zijn in 1912 verschenen "Interludiën I" op aan Gustaaf Verriest.


</doc>
<doc id="2855870" url="https://nl.wikipedia.org/wiki?curid=2855870" title="Tigecycline">
Tigecycline

Tigecycline is een antibioticum met een bacteriostatische werking. Het is de eerste vertegenwoordiger van de glycylcycline-antibiotica, waarvan de chemische structuur vergelijkbaar is met die van de tetracyclines. Tigecycline heeft een ruimer werkingsspectrum dan de moederverbinding tetracycline; het werkt tegen Gramnegatieve en Grampositieve bacteriën, inclusief anaerobe bacteriën zoals "Clostridium perfringens", en tegen multiresistente bacteriën. Tigecycline werkt door het blokkeren van de ribosomen van de bacteriën waardoor het de opbouw van eiwitten afremt. Het is niet werkzaam tegen "Pseudomonas aeruginosa".

Tigecycline werd ontwikkeld door American Cyanamid. Het wordt nu verkocht door Wyeth onder de merknaam "Tygacil". Het wordt enkel toegediend in ziekenhuizen, via een intraveneus infuus, voor het behandelen van gecompliceerde infecties van de huid, de weke delen of in de buik.

"Tygacil" werd in de Europese Unie voor het eerst vergund in 2006. Klinische studies waarin het medicament werd vergeleken met andere antibiotica toonden echter aan dat er een lichte maar consistente verhoogde sterfte was bij patiënten die "Tygacil" kregen tegenover patiënten die de andere antibiotica kregen: 3,9% tegenover 2,9%. De juiste reden daarvoor kon niet aangeduid worden. De commissie die na vijf jaar de voor- en nadelen van "Tygacil" afwoog, heeft evenwel geoordeeld dat de voordelen voldoende waren om het middel verder toe te laten. Maar het mag enkel gebruikt worden voor de aanvaarde indicaties, wanneer andere antibiotica niet geschikt zijn.



</doc>
<doc id="2856707" url="https://nl.wikipedia.org/wiki?curid=2856707" title="Tarsometatarsus">
Tarsometatarsus

De tarsometatarsus is een bot in de poot van sommige tetrapoden, namelijk Heterodontosauridae en vogels. Het is ontstaan door de fusie van verschillende botten die bij andere tetrapoden in dat gebied voorkomen, en is homoloog met de tarsus (voetwortel) en metatarsus (middenvoet) zoals die bij zoogdieren voorkomen. De tarsometatarsus van vogels wordt desondanks vaak simpel als tarsus of metatarsus aangeduid.

Gedurende de evolutie van vogels is de fusie meerdere keren ontstaan. Bij de Neornithes (moderne vogels) is de fusie het volledigst, te weten over de hele lengte van de botten, hoewel het distale (metatarsale) deel het sterkst vergroeid is. Bij de Enantiornithes, een groep vogels uit het Mesozoïcum, was de vergroeiing volledig in het proximale (tarsale) einde, maar lagen de distale metatarsi nog enigszins gescheiden.

Hoewel vogels de bekendste dieren zijn met dit gefuseerde bot, zijn ze niet de enige groep die het bezit en zelfs niet de eerste: in een opmerkelijk geval van parallelle evolutie was de tarsometatarsus ook ontstaan bij de Heterodontosauridae, een groep van kleine ornithopode dinosauriërs die niet nauw verwant zijn aan vogels. De oudste restanten van deze groep stammen van het late Trias (meer dan 200 miljoen jaar geleden), waarmee ze bijna 100 miljoen jaar vroeger voorkwamen dan de eerste vogels met een tarsometatarsus.


</doc>
<doc id="2856877" url="https://nl.wikipedia.org/wiki?curid=2856877" title="Leopold De Schepper">
Leopold De Schepper

Leopold De Schepper (Stalhille, 4 mei 1902 - Brugge, 19 september 1983) of Deschepper, was een Belgisch arts, volksvertegenwoordiger en senator.

Deze boerenzoon uit Stalhille, de gemeente waar ook de Brugse burgemeester Victor Van Hoestenberghe geboren werd, volgde de Grieks-Latijnse humaniora aan het Sint-Lodewijkscollege in Brugge en eindigde in het retoricajaar 1921. In zijn klas bevonden zich onder meer Robrecht Stock, Daniel Ryelandt en andere later bekende Bruggelingen.

Hij promoveerde in 1928 tot doctor in de genees-, heel- en verloskunde aan de Katholieke Universiteit Leuven. Hij was actief in de studentenclub Moeder Brugse en was er van 1925 tot 1927 preses. Hij volbracht specialisatiejaren in Amsterdam en Parijs.

De Schepper vestigde zich in Brugge en trouwde met Cecile Thooris (1905-1979). dochter van een bekende huisarts. Het gezin bleef kinderloos. De Schepper werd in 1932 weldra wetsdokter en bleef dit voor zijn hele verdere loopbaan.

Na de Tweede Wereldoorlog stortte Leopold De Schepper zich in de actie ter verdediging van koning Leopold III. Dit bracht hem als vanzelf tot een kandidatuur op de lijst van de Christelijke Volkspartij voor de gemeenteraad en hij werd verkozen. Hij behield dit mandaat tot in 1958.

Weinige weken later werd hij bij de wetgevende verkiezingen verkozen tot volksvertegenwoordiger en bleef dit eveneens tot in 1958. Van 1958 tot 1961 was hij provinciaal senator.

In zijn parlementair werk bekommerde hij zich voornamelijk om de volksgezondheid en het gezin. Ook culturele aangelegenheden interesseerden hem.
Hij werd ook in 1932 aangesteld als medisch schoolinspecteur en werd lesgever bij het Rode Kruis. Hij werd voorzitter van de plaatselijke afdeling van deze organisatie. 

Naast andere activiteiten, was De Schepper decennialang de actieve voorzitter en mecenas van de Brugse tennisclub Azalea. Hij was ook nog bestuurslid in verschillende andere sportverenigingen, onder meer in Cercle Brugge. Hij was ook van nabij betrokken bij de activiteiten van verschillende vaderlandslievende verenigingen.

Hij was vijftig jaar actief in het Rode Kruis van België, onder meer als lesgever en voorzitter van de Brugse afdeling. Vanaf 1932 was hij medisch schoolinspecteur in Brugge.

Thuiszitten was niets voor hem. Tot op hoge leeftijd bracht hij ongeveer elke avond door, vaak met zijn vrouw en met enkele vrienden, aan de stamtafel in het Hotel de Londres op 't Zand.



</doc>
<doc id="2857463" url="https://nl.wikipedia.org/wiki?curid=2857463" title="Euglenozoa">
Euglenozoa

Euglenoida vormen een stam in de supergroep Excavata. Deze tak is erg gevarieerd. Euglenozoa hebben een of twee flagellen. De Euglenozoa worden gekenmerkt door een kristallijn staafje in hun zweepstaartjes.

Wat ook kenmerken is voor deze groep is de aanwezigheid van het glucosepolymeer paramylon.

Een voorbeeld is het "Euglena" (oogdiertje). Dit "diertje" kun je vaak zien als je poelwater onder de microscoop bekijkt. Sommige soorten hebben bladgroenkorrels, en zijn meer een "plantje".


</doc>
<doc id="2858269" url="https://nl.wikipedia.org/wiki?curid=2858269" title="Snurkbeugel">
Snurkbeugel

Een snurkbeugel is een hulpmiddel tegen snurken en tegen het slaapapneusyndroom.

Twee snurkbeugelsystemen zijn het "mandibulair repositieapparaat" (MRA) en het "tongrepositieapparaat" (TRA). Beide zijn in de mond gedragen apparaatjes die voorkomen dat de tong tijdens de slaap 's nachts verslapt en de keelholte gedeeltelijk afsluit.

Een MRA-beugel past precies op het verhemelte en de onderkaak. De onderkaak en de tong worden gedurende de nacht naar voren gehouden. De keelholte blijft vrij waardoor snurken en slaapapneu (ademstilstanden in de slaap) worden voorkomen. De MRA-beugel kan kaakgewrichtsklachten veroorzaken of verergeren. Het gebit moet in uitstekende staat zijn. Gebruik is niet mogelijk als de patiënt een gebitsprothese draagt. 

Een TRA-systeem past precies op het verhemelte en heeft een bewegend balvormig onderdeeltje dat de tong naar voren houdt. Hierdoor wordt snurken en ademstilstand voorkomen. Er zijn TRA-systemen die tevens mogelijk zijn als de patiënt een prothese draagt.


</doc>
<doc id="2858885" url="https://nl.wikipedia.org/wiki?curid=2858885" title="Sui Generis (statuut)">
Sui Generis (statuut)

Sui Generis is een statuut in België voor artsen in opleiding. Het is een soort werknemersstatuut dat gebruikt wordt voor medisch specialisten en voor huisartsen in hun HAIO-stage (vroeger HIBO).

Voor de huisartsen treedt een vzw op als werkgever. In België zijn dit voor de Nederlandstalige huisartsen "SUI vzw" en voor de Franstaligen "Centre de Coordination Francophone pour la Formation en Médecine Générale asbl" (CCFFMG asbl).

Er zijn enkel uitzonderingen in Wallonië waarbij het ziekenhuis rechtstreeks een contract afsluit met huisartsen in opleiding.

Bij de specialisten in opleiding maakt het ziekenhuis waar zij stage lopen het contract van dit statuut op.

Ondanks de stageperiode krijgt de arts een loon en de sociale bescherming van werknemers waaronder ziekte en invaliditeit, ouderschapsverlof en kinderbijslag.

De arts is echter niet beschermd tegen werkloosheid, de stage geven geen recht op pensioen, er is geen vakantiegeld en geen dertiende maand. Ook bepaalde stelsels als palliatief verlof zijn niet mogelijk.

Het statuut heeft ook een einde gemaakt aan het misbruik van artsen die verplicht werden veel uren te werken. Het maximum is nu vastgelegd op 48 uur. Vaak wordt dit nog uitgebreid naar een 60-uur contract, door middel van een opting-out contract.

Betaalde medische nevenactiviteiten zijn niet toegestaan.
Daarnaast kan de erkenningscommissie op het einde bepalen dat de opleiding te kort was, door bijvoorbeeld zwangerschapsverlof, en een uitbreiding van de stageperiode opleggen.



</doc>
<doc id="2859346" url="https://nl.wikipedia.org/wiki?curid=2859346" title="Max Wilms">
Max Wilms

Karl Maximillian Wilhelm Wilms (Geilenkirchen, 5 november 1867 - Heidelberg, 14 mei 1918) was een Duits patholoog en chirurg.

Wilms promoveerde in 1890 in de geneeskunde aan de Universiteit van Bonn op een proefschrift over de operatieve verwijdering van de slokdarm en deed daarna in Gießen pathologisch onderzoek naar menggezwellen. Zijn publicatie hierover, waarin hij stelde dat deze tumoren gevormd werden door meerdere soorten embryonale cellen, trok veel aandacht.
In 1899 publiceerde hij over „Ileus aus chirurgischer Sicht“. Vanaf 1899 deed hij onderzoek in Leipzig, waar hij 1904 bijzonder hoogleraar werd. In 1907 werd hij gewoon hoogleraar in Bazel. Vanaf 1910 bezette hij de leerstoel chirurgie van de Universiteit van Heidelberg. In 1918 stierf hij aan difterie, opgelopen bij de behandeling van een Franse krijgsgevangene.

Centraal in het klinisch wetenschappelijke werk van Wilms staan enerzijds de röntgendiagnostiek en de therapeutische bestraling van gezwellen en anderzijds de behandeling van tuberculose, waarvoor hij technieken toepaste om de long gedeeltelijk te laten samenvallen, om daarmee de holten, "cavernes" die bij tuberculose ontstaan, te doen verdwijnen.
Samen met Ludwig Wullstein stelde hij het "Lehrbuch der Chirurgie" samen, waarvan zeven oplagen verschenen en dat in zes talen vertaald werd.


De Wilmstumor of het nefroblastoom is een kwaadaardige niertumor die gezien wordt bij kinderen van jonger dan tien jaar. De tumor is opgebouwd uit meerdere soorten embryonale cellen (vandaar menggezwel/tumor).



</doc>
<doc id="2860046" url="https://nl.wikipedia.org/wiki?curid=2860046" title="Streptokokkenfaryngitis">
Streptokokkenfaryngitis

Streptokokkenfaryngitis of streptokokkenkeel is een ziekte die veroorzaakt wordt door bacteriën met de naam groep-A-streptokokken.

Bij streptokokkenfaryngitis zijn de keel en de tonsillen aangedaan. De tonsillen zijn de twee klieren in de keel achter in de mond. Bij streptokokkenfaryngitis kunnen ook de stembanden (strottenhoofd) aangedaan zijn. Veel voorkomende symptomen zijn koorts, keelpijn en opgezette lymfeklieren in de hals. Keelontsteking bij kinderen is in 37% van de gevallen streptokokkenfaryngitis.

Streptokokken verspreiden zich door nauw contact met iemand die ziek is. Om zeker te weten of iemand streptokokkenfaryngitis heeft, is een onderzoek nodig dat keelkweek heet. Ook zonder dit onderzoek is een waarschijnlijk geval van streptokokkenfaryngitis te herkennen aan de symptomen. Met antibiotica kan iemand met streptokokkenfaryngitis worden geholpen.

De gebruikelijke symptomen van streptokokkenfaryngitis zijn keelpijn, koorts hoger dan 38 °C, pus en opgezette lymfeklieren.

Er komen ook andere symptomen voor, zoals:

Bij iemand die streptokokkenfaryngitis krijgt, ontstaan de symptomen een tot drie dagen nadat hij of zij in aanraking is geweest met een zieke.

Streptokokkenfaryngitis wordt veroorzaakt door bètahemolytische groep-A-streptokokken, maar ook andere bacteriën en virussen kunnen keelontsteking veroorzaken.

Mensen krijgen streptokokkenfaryngitis door rechtstreeks, nauw contact met iemand die de ziekte al heeft. In groepen mensen die zich dicht bij elkaar bevinden kan de ziekte zich gemakkelijk verspreiden. Voorbeelden van zulke groepen zijn het leger en scholen.

Als bètahemolytische groep-A-streptokokken uitdrogen kunnen ze geen mensen meer ziek maken. In een vochtige omgeving kunnen ze mensen nog 15 dagen lang ziek maken. Vochtige bacteriën zijn te vinden op zaken als tandenborstels. Deze bacteriën kunnen in voedsel leven, maar dat komt heel weinig voor. Mensen die dat besmette voedsel eten, kunnen ziek worden.

Twaalf procent van de kinderen zonder verschijnselen van streptokokkenfaryngitis hebben van zichzelf bètahemolytische groep-A-streptokokken in hun keel.

Een checklist met de naam 'gemodificeerde Centor-score' helpt artsen te beslissen hoe mensen met een keelontsteking behandeld moeten worden. De Centor-score bestaat uit vijf klinische maten of waarnemingen. De score laat zien hoe groot de kans is dat iemand streptokokkenfaryngitis heeft.

Elk van onderstaande criteria krijgt één punt:

Een onderzoek met de naam keelkweek is de beste manier om er achter te komen of iemand streptokokkenfaryngitis heeft. Dit onderzoek heeft het in 90 tot 95% van de gevallen goed. Er is nog een ander onderzoek, de "snelle streptest" ofwel de "snelle antigeendetectietest" (SADT). Met deze test is de uitslag van het onderzoek sneller bekend, maar is slechts in 70% van de gevallen betrouwbaar. Met beide onderzoeken is goed vast te stellen of iemand streptokokkenfaryngitis heeft: de uitslag klopt dan in 98% van de gevallen.

Mensen zonder symptomen hoeven niet met een keelkweek of een snelle streptest worden onderzocht. Dat is omdat sommige mensen van zichzelf al streptokokken in hun keel hebben zonder dat ze daar ziek van zijn. Deze mensen hoeven niet te worden behandeld.

Streptokokkenfaryngitis kan symptomen hebben gelijkend op andere ziekten. Daarom is het zonder keelkweek of snelle streptest lastig om te zeggen of iemand inderdaad streptokokkenfaryngitis heeft. Als iemand koorts en keelpijn heeft met hoesten, een loopneus, diarree en rode jeukende ogen, dan is de kans groot dat de keelontsteking veroorzaakt wordt door een virus. Ook klierkoorts kan gezwollen lymfeklieren in de hals, keelpijn, koorts en opgezette tonsillen veroorzaken. Of iemand deze ziekte heeft, is met bloedonderzoek vast te stellen.

Als iemand drie keer per jaar of vaker streptokokkenfaryngitis krijgt, kan het verwijderen van de keelamandelen een manier zijn om ervoor te zorgen dat ze het niet meer krijgen. Afwachten en zien wat er gebeurt is echter ook een goede optie.

Zonder behandeling duurt streptokokkenfaryngitis meestal een paar dagen. Door behandeling met antibiotica verdwijnen de symptomen meestal 16 uur eerder dan zonder antibiotica. De belangrijkste reden om met antibiotica te behandelen is om het risico op een ernstiger ziekte te verkleinen, zoals een hartziekte als gevolg van acuut reuma of ophoping van pus in de keel (een zogenoemd retrofaryngeaal abces). Antibiotica werken goed als ze binnen 9 dagen na aanvang van de symptomen worden gegeven.

Geneesmiddelen tegen pijn kunnen bij streptokokkenfaryngitis nuttig zijn. Meestal worden niet-steroïde ontstekingsremmers of paracetamol gebruik. Steroïden kunnen ook van nut zijn, evenals lidocaïne. Aspirine kan bij volwassenen worden gebruikt. Het is geen goed idee om kinderen aspirine te geven omdat ze dan meer risico lopen op het syndroom van Reye.

In de Verenigde Staten wordt phenoxymethylpenicilline het meest gebruikt bij streptokokkenfaryngitis. Het is populair omdat het veilig is, goed werkt en niet veel geld kost. In Europa wordt meestal amoxicilline gebruikt. In India lopen de mensen meer risico op acuut reuma. Daarom bestaat de behandeling in dat land meestal uit een injectie met benzathinepenicilline.

Antibiotica verkorten de gemiddelde duur van de symptomen. De gemiddelde duur is drie tot vijf dagen. Antibiotica halen daar ongeveer een dag van af. Deze geneesmiddelen zorgen er ook voor dat de ziekte zich minder gemakkelijk verspreid. De geneesmiddelen worden vooral gebruikt om zeldzame complicaties te helpen voorkomen, zoals acuut reuma, huiduitslag en infecties.

Behandeling met antibiotica is wellicht niet nodig bij volwassenen die slecht op medicatie reageren. De goede effecten van antibiotica moeten worden afgewogen tegen mogelijke bijwerkingen. Bij mensen die ernstig allergisch op penicilline reageren dient erytromycine of macroliden te worden gebruikt. Cefalosporinen kunnen worden gebruikt bij mensen met minder ernstige allergieën.

Streptokokkeninfecties kunnen zwelling van de nieren veroorzaken (acute glomerulonefritis). Antibiotica verkleinen het risico op deze aandoening niet.

Antibiotica worden vaker bij streptokokkenfaryngitis gebruikt dan men zou verwachten op grond van de ernst van de ziekte en de snelheid waarmee de ziekte zich verspreid.

De symptomen van streptokokkenfaryngitis verdwijnen met of zonder behandeling meestal binnen drie tot vijf dagen. Behandeling met antibiotica verkleint het risico op ernstiger ziektes. Door zo'n behandeling verspreidt de ziekte zich ook moeilijker. Kinderen kunnen 24 uur na inname van de eerste antibiotica weer naar school.

Streptokokkenfaryngitis kan de volgende grote problemen veroorzaken:

Streptokokkenfaryngitis valt onder de brede categorie keelontsteking (faryngitis). In de Verenigde Staten krijgen elk jaar ongeveer 11 miljoen mensen streptokokkenfaryngitis. De bètahemolytische groep-A-streptokokken veroorzaken 15 tot 30% van de keelontstekingen bij kinderen, en 5 tot 20% van de keelontstekingen bij volwassenen. De meeste gevallen van streptokokkenfaryngitis doen zich laat in de winter en vroeg in het voorjaar voor.


</doc>
<doc id="2861151" url="https://nl.wikipedia.org/wiki?curid=2861151" title="Musculus salpingopharyngeus">
Musculus salpingopharyngeus

De musculus salpingopharyngeus is een spiertje in het keel-, neus- en oorgebied dat een belangrijke functie heeft voor de buis van Eustachius. De buis van Eustachius verbindt het middenoor met de neus-keelholte en maakt het mogelijk de luchtdruk in het middenoor aan te passen aan die buiten het oor, waardoor er bijvoorbeeld bij hoogteverschil geen pijnlijke druk op het trommelvlies ontstaat.

De "musculus salpingopharyngeus" (musculus: spier); salpinx: buis; pharynx: keel) loopt van middenboven van de buis van Eustachius naar achteren, waar hij opgaat in de bindweefselplaat van de spier tussen het gehemelte en de keel (de musculus palatopharyngeus). 

De m. salpingopharyngeus heeft als functie de farynx (keel) en de larynx (strottenhoofd) te heffen tijdens het slikken. Bij deze beweging gaat de keelwand mee.
Tevens worden de buizen van Eustachius door deze spier geopend, bijvoorbeeld tijdens geeuwen of slikken, waardoor de druk uit het middenoor kan worden ontlast. 

De m. salpingopharyngeus wordt geactiveerd door de tiende hersenzenuw, de N.X, de Nervus vagus.


</doc>
<doc id="2861208" url="https://nl.wikipedia.org/wiki?curid=2861208" title="Fenpyrazamine">
Fenpyrazamine

Fenpyrazamine is een fungicide, ontwikkeld door het Japanse bedrijf Sumitomo Chemical Co. Het behoort tot de groep van pyrazolen. Het product werd in 2012 gelanceerd in Zuid-Korea onder de merknaam "Botrycide".

De stof wordt ingezet tegen "Botrytis" in wijngaarden en in serreteelt op tomaten, aubergines, peper en komkommer. 

De risicobeoordeling van de stof door de Europese Autoriteit voor voedselveiligheid concludeerde dat ze aan de eisen van de geldende Europese richtlijn voldoet. De Europese Commissie heeft fenpyrazamine daarna op 5 juli 2012 goedgekeurd voor een periode van 10 jaar, ingaand opo 1 januari 2013.

De stof heeft een lage acute toxiciteit. Bij dierproeven is vastgesteld dat ze niet genotoxisch is. Er werden wel tumoren vastgesteld bij ratten die lange tijd met hoge dosis gevoed werden, maar het werkingsmechanisme wordt niet als relevant voor mensen beschouwd.




</doc>
<doc id="2861336" url="https://nl.wikipedia.org/wiki?curid=2861336" title="2-cyclohexen-1-on">
2-cyclohexen-1-on

2-cyclohexen-1-on (meestal aangeduid als cyclohexenon) is een organische verbinding met als brutoformule CHO. De stof komt voor als een heldere kleurloze vloeistof, die oplosbaar is in water.

Er bestaan meerdere methoden voor de synthese van 2-cyclohexen-1-on. Een eerste methode, die ook op industriële schaal wordt toegepast, is de Birch-reductie van anisol met lithium of natrium in vloeibare ammoniak:

Een in het laboratorium vaak toegepaste synthesemethode vertrekt van 3-ethoxy-2-cyclohexen-1-on, dat eerste gereduceerd en vervolgens gehydrolyseerd wordt tot 1,3-cyclohexaandion (waarvan de enolvorm echter stabieler is door aanwezigheid van een alfa,bèta-onverzadigde carbonylverbinding). Behandeling hiervan met ethanol en een zure katalysator leidt tot vorming van een enolether, die vervolgens met lithiumaluminiumhydride gereduceerd wordt tot een indermediair cyclisch alcohol. Dit alcohol wordt door behandeling van zwavelzuur en water omgezet in 2-cyclohexen-1-on:

Als alternatief kan de alfa-bromering van cyclohexanon worden uitgevoerd, gevolgd door eliminatie met behulp van een sterke niet-nucleofiele base, zoals lithiumdi-isopropylamide.

2-cyclohexen-1-on is een cyclisch enon, dat zowel reacties aan de carbonylgroep (zoals acetaalvorming) als aan de dubbele binding (zoals elektrofiele additie of epoxidatie) kan ondergaan. De dubbele binding in de ring is - door conjugatie van met carbonylgroep - elektronenarm, zodat het als dienofiel in Diels-Alder-reacties kan optreden.

Door de structurele diversiteit in de molecule wordt 2-cyclohexen-1-on in de organische synthese aangewend als bouwsteen. Het ondergaat met name Michael-addities en Diels-Alder-reacties. De additie van een organokoperreagens (zoals het Gilman-reagens) verloopt door 1,4-additie, terwijl Grignard-reagentia een nucleofiele additie aan de carbonylgroep ondergaan.



</doc>
<doc id="2861768" url="https://nl.wikipedia.org/wiki?curid=2861768" title="Urokinase">
Urokinase

Urokinase is enzym dat als een trombolyticum wordt ingezet, het lost bloedstolsels ("trombus") op. Urokinase is een lichaamseigen stof, wordt door het lichaam zelf aangemaakt en toegediend als medicijn in hogere doseringen om stolsels op te lossen.

Omdat het een lichaamseigen stof is komen er bij het gebruik van urokinase vrijwel geen allergische reacties voor. Het is een directe plasminogeen activator, het zet direct plasminogeen om in plasmine; plasmine op zijn beurt is in staat het stolsel op te lossen. Daarnaast bestaat er het TAFI , Trombine Activeerbare Fibrinolyse Inhibitor, wat in werking treedt als een trombus,stolsel, instabiel dreigt te raken en hiermee een bloeding zou veroorzaken. Het remt de werking van urokinase. Dit is vermoedlijk de reden dat er relatief weinig bloedingen op treden bij het gebruiken van urokinase.


</doc>
<doc id="2862046" url="https://nl.wikipedia.org/wiki?curid=2862046" title="2C">
2C

2C is de algemene naam voor een groep van psychedelische fenylethylamines die methoxygroepen bevatten op de 2de en 5de positie op de benzeenring. De meeste 2C-verbindingen werden in de jaren '70 en '80 gesynthetiseerd door Alexander Shulgin en gepubliceerd in zijn boek "PiHKAL" ("Phenethylamines i Have Known And Loved").


</doc>
<doc id="2862386" url="https://nl.wikipedia.org/wiki?curid=2862386" title="Spiramycine">
Spiramycine

Spiramycine is een macrolide antibioticum (een macrocyclisch lacton). Het is een mengsel van 3 spiramycines, die worden afgescheiden door de schimmel "Streptomyces ambofaciens". Het werd in 1952 ontdekt als excretieproduct van deze schimmel.

Spiramycine is sedert 1955 in de handel. De merknaam is "Rovamycine".

Het middel remt de eiwitsynthese van de bacterie. Het is een bacteriostatisch middel; in enkele gevallen ook bactericide.
Het antibacteriële spectrum bestaat uit Grampositieve kokken en staven, Gramnegatieve kokken, "Legionella", "Mycoplasma", "Chlamydia", sommige vormen van spirocheten, "Toxoplasma gondii" en soorten uit het geslacht "Cryptosporidium".

Het middel is in sommige landen geregistreerd of geregistreerd geweest om luchtweginfecties te behandelen. Buiten deze geregistreerde indicatie wordt het wel toegepast bij toxoplasmose als alternatief voor de combinatie pyrimethamine met sulfadiazine. 
Het wordt nu nog hoofdzakelijk gebruikt om toxoplasmose in de zwangerschap te behandelen, een niet-geregistreerd gebruik. Het geneesmiddel is bovendien veilig bevonden in de zwangerschap.

Het Farmacotherapeutisch Kompas wil het gebruik van pyrimethamine met een sulfonamide liever vermijden tijdens zwangerschap, tenzij het absoluut noodzakelijk is. In dat geval wordt gelijktijdig folinezuur toegediend.

Het middel heeft een grote affiniteit voor weefsels. Het wordt grotendeels uitgescheiden via de lever (gal).


</doc>
<doc id="2862467" url="https://nl.wikipedia.org/wiki?curid=2862467" title="Dientamoeba fragilis">
Dientamoeba fragilis

Dientamoeba fragilis is een eencellige parasiet die voorkomt in de darmen van mensen, varkens en gorilla's. Bij sommige mensen veroorzaakt het darmproblemen, bij andere niet. Het is een belangrijke oorzaak van buikgriep, chronische diarree en vermoeidheid; bij kinderen kan het de groei belemmeren.

"Dientamoeba fragilis" behoort tot dezelfde orde als Trichomonas, maar mist flagellen (dit wordt als een latere ontwikkeling gezien).

De levenscyclus van deze parasiet is nog niet volledig bekend, maar op grond van klinische gegevens zijn er wel vermoedens. Tot op heden zijn er in de ontlasting van besmette mensen geen cysten van "D. fragilis" aangetroffen, alleen trofozoïeten. Besmetting verloopt waarschijnlijk langs Fecaal-orale weg.

"D. fragilis" vermenigvuldigt zich door binaire deling, beweegt zich voort met pseudopodia (schijnvoetjes) en voedt zich door middel van fagocytose. Het cytoplasma bevat doorgaans een groot aantal vacuolen met opgenomen deeltjes waaronder bacteriën. Afval wordt uitgescheiden door middel van exocytose. "D. fragilis" bezit een aantal eigenschappen van flagellaten. Zo is er in het tweekernige stadium een schroefvormig lichaam tussen de kernen te zien, de cel bevat een uitgebreid golgi-apparaat en de structuur van de celkern lijkt meer op die van trichomonaden met flagellen dan op die van Entamoeba. De aanwezigheid van een hydrogenosoom wijst in dezelfde richting.


</doc>
<doc id="2862634" url="https://nl.wikipedia.org/wiki?curid=2862634" title="Oorkwab">
Oorkwab

De oorkwab is een structuur die voorkomt bij bepaalde hagedissen, meer specifiek uit de familie kameleons (Chamaeleonidae). De oorkwab is een vergroeisel van de huid aan weerszijden van de kop, de kwabben zijn gelegen achter het oog. Bij sommige soorten kunnen ze worden opgezet om te imponeren. 

Ondanks haar naam speelt de oorkwab geen rol bij het gehoor van de kameleon, die geen gehoorgang heeft. De hagedissen zijn weliswaar niet doof, maar hebben slechts een beperkt hoorvermogen. 


</doc>
<doc id="2862656" url="https://nl.wikipedia.org/wiki?curid=2862656" title="Zygodactyl">
Zygodactyl

Zygodactyl is een term uit de biologie die gebruikt wordt om de bouw van de poten van bepaalde dieren aan te duiden. 

De benaming komt van het Griekse woord ζυγόν "zugón", dat "juk of paar" betekent en δάκτυλος "dáktulos", dat "vinger of teen" betekent. Zygodactyl betekent aldus "gepaarde" (zygo-) "tenen" (-dactylus).

De meeste dieren hebben tenen en vingers die één kant op staan. Sommige dieren, met name vogels, hebben tenen die tegenover elkaar staan. Een dergelijke configuratie van uit elkaar staande tenen of vingers wordt zygodactyl genoemd. Een ander voorbeeld zijn kameleons, een groep van boombewonende hagedissen. Deze gebruiken hun gepaarde tenen en vingers om zich aan takken te hechten. 

Het komt echter het meest voor bij vogels, namelijk bij de klimmende soorten. Dit betekent dat de vogel vier tenen heeft. Twee tenen aan weerszijden van de poot, deze worden samen gebruikt. De vogel oefent hiermee grip uit op het oppervlakte waar deze op beweegt. De meeste spechten (inclusief de draaihals), papegaaien, koekoeken (inclusief de renkoekoeken) en sommige uilen hebben dit. Niet alle klimmende vogels plaatsen hun tenen in deze verhouding, er zijn uitzonderingen zoals de drieteenspecht. 


</doc>
<doc id="2862662" url="https://nl.wikipedia.org/wiki?curid=2862662" title="Tongelen">
Tongelen

Met tongelen wordt het bewegen van de gespleten tong van een aantal hagedissen (bijvoorbeeld varanen) en veel slangen bedoeld.

Hierbij wordt de tong uitgestoken en heen en weer bewogen om zoveel mogelijk geurdeeltjes op te vangen. Vervolgens wordt de tong in de bek gebracht en langs een zintuiglijk weefsel gestreken, het orgaan van Jacobson genoemd. Dit weefsel analyseert vervolgens de geuren en kan zo bijvoorbeeld een mogelijke prooi lokaliseren. Zowel de tong als het orgaan van Jacobson bestaan uit twee delen, zodat het reptiel de richting van de geurbron kan bepalen.


</doc>
<doc id="2862906" url="https://nl.wikipedia.org/wiki?curid=2862906" title="Etoposide">
Etoposide

Etoposide is een kankerremmende stof die afgeleid is van podofyllotoxine, een stof die uit de wortel van de plant "Podophyllum peltatum" gewonnen wordt.

Etoposide wordt aangeduid als een topoisomerase II-inhibitor. Het enzym topoisomerase II speelt een essentiële rol in de replicatie en transcriptie van DNA. De inhibitie van dit enzym verstoort dus de celdeling van tumorcellen.

Het wordt gebruikt in chemotherapie, in combinatie met andere chemische middelen, tegen leukemie, teelbalkanker, kleincellige longkanker en non-hodgkinlymfoom.

Etoposide werd in de jaren '60 van de 20e eeuw door Sandoz ontwikkeld en is nu als generiek geneesmiddel verkrijgbaar. Etopophos van Bristol-Myers Squibb is de prodrug etoposidefosfaat; dat heeft het voordeel van beter oplosbaar te zijn in water. In het lichaam ontbindt het tot etoposide.

Etoposide wordt door het Internationaal Agentschap voor Kankeronderzoek geclassificeerd als waarschijnlijk carcinogeen voor mensen (groep 2A).




</doc>
<doc id="2863413" url="https://nl.wikipedia.org/wiki?curid=2863413" title="Musculus extensor digitorum brevis">
Musculus extensor digitorum brevis

De musculus extensor digitorum brevis is een skeletspier aan de oppervlakte van de voet die de middelste drie tenen helpt strekken. De andere strekker is de lange tenenstrekker (musculus extensor digitorum longus) en bevindt zich niet in de voet maar in de kuit. De spier is aangehecht aan de calcaneus en aan het middelste kootje van de middelste drie tenen.


</doc>
<doc id="2863449" url="https://nl.wikipedia.org/wiki?curid=2863449" title="Musculus extensor digitorum longus">
Musculus extensor digitorum longus

De musculus extensor digitorum longus is een skeletspier in de kuit die de vier kleine tenen helpt strekken. De andere strekker is de korte tenenstrekker (musculus extensor digitorum brevis) die zich aan de bovenzijde van de voet bevindt. De lange tenenstrekker ligt parallel aan de musculus tibialis anterior.


</doc>
<doc id="2863517" url="https://nl.wikipedia.org/wiki?curid=2863517" title="Musculus flexor digitorum longus">
Musculus flexor digitorum longus

De musculus flexor digitorum longus of lange tenenbuiger is een skeletspier in de kuit die de vier kleine tenen helpt buigen. De andere buiger is de korte tenenbuiger (musculus flexor digitorum brevis) die zich aan de bovenzijde van de voet bevindt. De lange teenbuigspier ligt parallel aan de musculus tibialis posterior.


</doc>
<doc id="2870171" url="https://nl.wikipedia.org/wiki?curid=2870171" title="Gustave Marie Verspyck (1897-1980)">
Gustave Marie Verspyck (1897-1980)

Gustave Marie Verspyck (Den Haag, 10 augustus 1897 - aldaar, 4 september 1980) was een Nederlands directeur van Het Nederlandse Rode Kruis van 1946 tot 1962 en officier in de Orde van Oranje-Nassau.

Verspyck was een lid van het geslacht Verspyck en zoon van jhr. ir. Henri Gustave Verspyck (1855-1917) en diens tweede vrouw Hubertine Christine Boumeester (1865-1954), een zus van diens eerste vrouw. Verspyck was een broer van jhr. mr. Henri Huibert Gerard Verspyck (1900-1980) en van jhr. Pierre Henri Verspyck (1902-1958). Verspyck was ongehuwd.

Verspyck werd in 1920 in de rang van reserve tweede luitenant van het tiende regiment overgeplaatst bij het regiment jagers. Hij vertrok op 27 december 1920 per stoomschip "Johan de Witt" naar Batavia, waar hij zich vestigde te Bandoeng. Hij was er werkzaam als procuratiehouder van de Nederlands-Indische Handelsbank, tot hij terugkeerde naar Nederland en in dienst trad bij het Nederlandse Rode Kruis, en in 1939 secretaris van het bestuur werd.

Tijdens de Tweede Wereldoorlog was het officiële standpunt van het Rode Kruis volgens Verspyck, als naaste medewerker van secretaris-generaal dr. H.K. Offerhaus, dat het Rode Kruis "niet illegaal optrad." Door de rijkscommissaris werd C. Piek, de in 1942 ontslagen directeur van de Duitse stichting Winterhulp Nederland, tot secretaris-generaal van het Rode Kruis benoemd. Het dagelijks bestuur van het Nederlandse Rode Kruis accepteerde deze benoeming niet en deed door Verspyck een circulaire aan vertrouwelingen uitgaan dat het zijn taak als beëindigd beschouwde. Dat was formeel omdat: "deze benoeming in strijd is met de statuten der vereniging alsmede met het Koninklijk Besluit van 16 oktober 1939, alsmede met nummer 108, waardoor het dagelijkse bestuur en de secretarissen het niet mogelijk achten naar eer en geweten hun taak voort te zetten". 

Desalniettemin werden in een rodekruispakket van een vaandrig elementen ontdekt die gebruikt konden worden bij een ontvluchting. Door de bezetter werd vervolgens aangedrongen op een zuivering van de Rode Kruis-top: baron W.J. Van Lynden, H.K. Offerhaus en Verspyck zouden daaruit moeten verdwijnen. Vanaf eind april 1943 was Verspyck samen met Van Lynden en Offerhaus namens het Rode Kruis lid van de "Commissie Vught", die eens per maand bijeenkwam om na te gaan hoe men voorraden levensmiddelen naar Kamp Vught kon krijgen.

In zijn proefschrift "De Zwaargewonden Eerst? Het Nederlandsche Rode Kruis en het vraagstuk van oorlog en vrede 1867-1945" hekelt de historicus Leo van Bergen de langdurige accorderende houding van het Nederlandse Rode Kruis tijdens de Tweede Wereldoorlog.

Na de oorlog werd Verspyck secretaris van de Vereniging Binnenland (7 mei 1945-18 januari 1946) van het Rode Kruis. Hij hield zich bezig met het opbouwen van rampendepots, die onder meer dienstdeden tijdens een stormramp van 1953 en voor de Hongaarse vluchtelingen in 1956. In 1947 maakte hij deel uit van een commissie van onderzoek naar hulp van het Rode Kruis en andere instanties aan Nederlandse politieke gevangenen in het buitenland en het evacueren van Nederlandse gevangenen in de oorlogsjaren. Andere bestuursleden waren Koos Vorrink (voorzitter), A.M. Boissevain-van Lennep, Pim Boellaard en A.J. Teunissen. Op 18 januari 1946 werd Verspyck, samen met Mr. W. Veenstra, benoemd tot directeur van het Rode Kruis. Hij was in september 1955 één van de personen die een brief aan de Eerste en Tweede Kamer der Staten-Generaal voor het verbod op atoomwapens ondertekenden. In juli 1962 bestond het Rode Kruis 90 jaar en ter gelegenheid daarvan werd Verspyck als directeur van het Rode Kruis benoemd tot officier in de Orde van Oranje-Nassau, omdat hij de bezittingen van het Rode Kruis uit de handen van de bezetter had weten te houden.

Op 1 september 1962 ging Verspyck met pensioen. In juni 1965 werd hij ridder in de Johanniter Orde in Nederland. Later werd hij kanselier van deze Orde. Hij overleed in 1980.


</doc>
<doc id="2870264" url="https://nl.wikipedia.org/wiki?curid=2870264" title="Musculus flexor digitorum brevis">
Musculus flexor digitorum brevis

De musculus flexor digitorum brevis of korte tenenbuiger is een skeletspier aan de oppervlakte van de voet die de buitenste vier tenen helpt buigen. De andere buiger is de lange tenenbuiger (musculus flexor digitorum longus) en bevindt zich niet in de voet maar in de kuit. De spier is aangehecht aan de calcaneus en aan het buitenste kootje van de buitenste vier tenen. 


</doc>
<doc id="2870356" url="https://nl.wikipedia.org/wiki?curid=2870356" title="Mitotane">
Mitotane

Mitotane of o,p'-DDD is een medicament dat gebruikt wordt bij de behandeling van bijnierschorscarcinoom.
Het is een isomeer van DDD en is een DDT-derivaat.


</doc>
<doc id="2870795" url="https://nl.wikipedia.org/wiki?curid=2870795" title="Lieu-dit">
Lieu-dit

Een lieu-dit is een in Frankrijk en andere Franssprekende landen of gebieden gebruikelijke benaming van een plaats van beperkte grootte, een buurt of wijk, een gehucht of een kleine kern van een paar huizen, waar de uit traditie ontstane naamgeving dikwijls refereert aan een van de oude bewoners of bezoekers, of aan een kenmerkende geografische eigenschap van de plaats. De term betekent "plaats genaamd" en daarachter komt de naam.

In de oenologie wordt bij bepaalde wijnen de lieu-dit van productie eveneens vermeld. Lieu-dit betekent in deze context een afgebakend deel van een wijngaard en is synoniem met de (eveneens Franse) term "climat". De term wordt vooral gebruikt bij de grand cru's van de Bourgogne en Elzas. In de Bourgogne bestaat de wijngaard Corton bijvoorbeeld uit de lieu-dits Les Pougets, Les Languettes, Le Corton, Les Renardes, Les Grèves, Le Clos du Roi en andere. In de Elzas is het plaatsen van de lieu-dit op het etiket bij een grand cru verplicht.


</doc>
<doc id="2870817" url="https://nl.wikipedia.org/wiki?curid=2870817" title="Musculus extensor pollicis longus">
Musculus extensor pollicis longus

De musculus extensor pollicis longus of lange duimstrekker is een dunne, lange skeletspier in de onderarm, mediaal aan, en parallel met de wijsvingerstrekspier (musculus extensor indicis). De bijbehorende pees is zodanig verbonden met de duim dat deze bij aanspannen van de spier gestrekt wordt. De lange duimstrekspier werkt samen met de korte duimstrekspier (musculus extensor pollicis brevis). 


</doc>
<doc id="2870821" url="https://nl.wikipedia.org/wiki?curid=2870821" title="Musculus extensor pollicis brevis">
Musculus extensor pollicis brevis

De musculus extensor pollicis brevis of korte duimstrekker is een skeletspier in de onderarm die is aangehecht aan het proximale kootje van de duim. De korte duimstrekspier werkt samen met de lange duimstrekker (musculus extensor pollicis longus) waarbij de lange duimstrekspier aan het distale duimkootje aangehecht is.


</doc>
<doc id="2871536" url="https://nl.wikipedia.org/wiki?curid=2871536" title="Koninklijk Nederlands Geleidehonden Fonds">
Koninklijk Nederlands Geleidehonden Fonds

Het Koninklijk Nederlands Geleidehonden Fonds (KNGF Geleidehonden) is een Nederlandse organisatie die honden opleidt tot blindengeleidehond voor blinde en zeer slechtziende mensen. De organisatie is in 1935 opgericht. Daarmee is de stichting de oudste geleidehondenschool van Nederland. Sinds de oprichting in 1935 heeft KNGF Geleidehonden ongeveer vijfduizend geleidehonden afgeleverd in Nederland. Ieder jaar komen daar circa 100 blindengeleidehonden bij. KNGF Geleidehonden is een non-profitorganisatie en voor de opleiding van al zijn geleidehonden grotendeels afhankelijk van giften en sponsoring. Naar eigen zeggen is KNGF Geleidehonden bekend als de Nationale Zorghonden Autoriteit.

Naast het opleiden van honden houdt het geleidehondeninstituut zich bezig met:

KNGF Geleidehonden zet zich daarnaast in om ook mensen met een andersoortige beperking meer mobiliteit en onafhankelijkheid te bieden door de inzet van speciaal opgeleide honden. Zoals de autismegeleidehond voor gezinnen met een kind met autisme.

Sinds 2014 is KNGF uitgebreid met KNGF Campus, dat onderzoek doet naar de inzet van andere soorten zorghonden, hoe technische ontwikkelingen gebruikt kunnen worden als aanvulling op zorghonden en hoe honden getraind kunnen worden als medische detectiehonden.



</doc>
<doc id="2871569" url="https://nl.wikipedia.org/wiki?curid=2871569" title="Autismegeleidehond">
Autismegeleidehond

De autismegeleidehond is een assistentiehond om kinderen en jong volwassenen met een autismespectrumstoornis (ASS) buitenshuis te begeleiden. 

In Nederland worden deze honden opgeleid door onder andere KNGF Geleidehonden en de Stichting SAAC. Autismegeleidehonden worden ingezet om de mobiliteit van het kind met autisme en het gezin te vergroten. Naast het geleiden van het kind op straat, blijkt dat autismegeleidehonden ook nog andere effecten kunnen hebben, die het welzijn en de kwaliteit van leven van zowel het kind als het hele gezin kan vergroten.




</doc>
<doc id="2871608" url="https://nl.wikipedia.org/wiki?curid=2871608" title="Oscar Verraes">
Oscar Verraes

Oscar Leopold Alfred Verraes was arts van beroep. Hij bleef vrijgezel.

Hij was de zoon van Victor Verraes (Menen, 1829 - Brugge, 1916) en Justine De Vos (1830-1857). Zijn vader was directeur van de 'Messagerie de Gand et Cie' in Brugge.

Hij werd tot gemeenteraadslid van Veurne verkozen in 1887 en werd er schepen in 1912. Nadat burgemeester Raphaël de Spot in zijn hoedanigheid van senator tijdens de Eerste Wereldoorlog de Belgische regering in ballingschap was gevolgd naar Le Havre en ontslag had genomen, fungeerde Verraes tot in 1918 als dienstdoende burgemeester. Hij werd nadien weer schepen, en in oktober 1921 werd hij tot burgemeester benoemd en oefende het ambt uit tot aan zijn dood.



</doc>
<doc id="2872126" url="https://nl.wikipedia.org/wiki?curid=2872126" title="Pieter Bastiaan van Steenis">
Pieter Bastiaan van Steenis

Pieter Bastiaan van Steenis (Noordeloos, 5 januari 1888 - Amsterdam, 1960) was een Nederlandse arts en hoogleraar, gespecialiseerd in tropische ziekten.

Pieter van Steenis ging na de middelbare school in Gorinchem medicijnen studeren aan de Rijksuniversiteit Utrecht, waar hij zich specialiseerde in de bacteriologie en pathologische anatomie. 

Na zijn studie vertrok hij als officier van gezondheid tweede klasse in dienst van het KNIL naar Nederlands-Indië, waar hij werd gestationeerd in Weltevreden. Hier volgde hij een cursus voor tropische ziekten en werd daarna, van januari 1914 tot januari 1915, ingedeeld bij een militair detachement dat op initiatief van gouverneur-generaal Van Heutsz het noordelijk deel van het toentertijd weinig bekende Nederlands-Nieuw-Guinea exploreerde, in het bijzonder het stroomgebied van de Mamberamo, een van de grootste rivieren van het eiland.

Terug in Java werkte hij een klein jaar als militair arts in Djokjakarta, waarna hij in 1916 als bacterioloog werd gedetacheerd bij de Dienst der Pestbestrijding met achtereenvolgens Malang, Soerakarta, Magelang en Semarang als standplaats. Na vier jaar keerde hij terug naar Weltevreden. Daar bekwaamde hij zich verder in de bacteriologie onder prof. Eykman en in de interne geneeskunde. In die periode schreef hij ook zijn proefschrift. In 1926 werd Van Steenis directeur van het geneeskundig laboratorium in Weltevreden, tegelijkertijd was hij consulent voor interne ziekten aan het plaatselijke militair hospitaal.

Van Steenis repatrieerde in 1933 en vestigde zich in Den Haag als arts voor interne en tropische ziekten. In 1944 werd hij als patholoog benoemd bij de Afdeling Tropische Hygiëne van het Koloniaal Instituut in Amsterdam, kennelijk een parttime functie want hij bleef in Den Haag zijn praktijk uitoefenen. Zijn benoeming in 1947 tot buitengewoon hoogleraar in de tropische geneeskunde aan de Universiteit van Amsterdam bracht ook hierin geen verandering.

Pieter van Steenis behoorde met N.H. Swellengrebel tot de beste en bekendste naoorlogse Nederlandse specialisten met betrekking tot tropische ziekten. Met twee mederedacteurs en -auteurs schreef hij een standaardwerk over tropische geneeskunde.




</doc>
<doc id="2873071" url="https://nl.wikipedia.org/wiki?curid=2873071" title="Tibetaans braille">
Tibetaans braille

Tibetaans braille is een braillesysteem voor de Tibetaanse taal en is in 1992 bedacht door de Duitse sociaal werkster Sabriye Tenberken. Het is los gebaseerd op Latijns braille, hoewel het afwijkt van het verenigde internationale braille in een aantal van de toewijzingen van letters.

Het Tibetaans schrift, waarop het braillesysteem gebaseerd is, heeft een complexe structuur die weerspiegeld wordt in Tibetaans braille. Tibetaans braille transcribeert lettergrepen zoals ze worden geschreven, niet zoals ze worden uitgesproken, in een logisch-fonetische volgorde:
De korte klinker "a" is inherent aan de hoofdmedeklinkers in beide schriften en worden alleen expliciet aangegeven indien het de eerste lettergreep is. Er is ook een tweede speciale braillevorm gespecificeerd voor medeklinkers die gebruikt worden in bovenschrift/onderschrift posities - wa, ya, ra, la, em sa.



</doc>
<doc id="2873325" url="https://nl.wikipedia.org/wiki?curid=2873325" title="Xipamide">
Xipamide

Xipamide (INN) is een geneesmiddel dat behoort tot de sulfonamiden. Het is een vochtafdrijvend middel oftewel een diureticum. Het wordt gebruikt voor de behandeling van vochtophoping (oedeem) of hoge bloeddruk (hypertensie).

Xipamide is afgeleid van salicylzuur en de chemische structuur gelijkt op die van chloortalidon.

Xipamide werd in de jaren 1960 ontwikkeld bij het Duitse bedrijf P. Beiersdorf & Co. Er zijn geen handelspreparaten op basis van xipamide meer verkrijgbaar in België en Nederland. Het is nog wel verkrijgbaar in onder andere Duitsland en het Verenigd Koninkrijk onder merknamen "Aquaphor", "Aquaphoril", "Diurex", "Diurexan" of als generiek Xipamide.

Mogelijke bijwerkingen van xipamide zijn:

Vochtafdrijvende middelen, waaronder xipamide, staan op de lijst van verboden middelen. Het zijn geen prestatiebevorderende middelen maar men kan ze gebruiken om andere middelen snel uit het lichaam af te drijven of om snel gewicht te verliezen. Wielrenner Fränk Schleck van team RadioShack-Nissan-Trek stapte uit de Ronde van Frankrijk 2012 nadat in een urinestaal sporen van xipamide werden gevonden.



</doc>
<doc id="2873893" url="https://nl.wikipedia.org/wiki?curid=2873893" title="Musculus abductor hallucis">
Musculus abductor hallucis

De musculus abductor hallucis of groteteenabductor is een skeletspier in de voetzool die de grote teen (hallex) naar buiten beweegt - van de andere tenen af. 

De antagonist is de musculus adductor hallucis. 


</doc>
<doc id="2873902" url="https://nl.wikipedia.org/wiki?curid=2873902" title="Musculus adductor hallucis">
Musculus adductor hallucis

De musculus adductor hallucis of tweehoofdige groteteenadductor is een skeletspier die de grote teen (hallex) naar binnen beweegt - naar de andere tenen toe (adductie). De antagonist is de musculus abductor hallucis. 

De musculus adductor hallucis is een tweehoofdige spier:
De insertie is aan de laterale zijde van de proximale falanx van de grote teen.


</doc>
<doc id="2874176" url="https://nl.wikipedia.org/wiki?curid=2874176" title="Artsenverklaring">
Artsenverklaring

Onder een artsenverklaring (voorheen "bewustheidsverklaring" of "bewustzijnsverklaring") verstaat men een formulier dat een arts in Nederland moet invullen wanneer hij een medicament voorschrijft dat niet geregistreerd is. Deze artsenverklaring moet worden opgezonden naar de Inspectie voor de Gezondheidszorg.

Dit formulier dient te worden onderscheiden van formulieren die ziektekostenverzekeraars in Nederland verlangen voor ze bepaalde dure merkgeneesmiddelen vergoeden. Zie de infliximab-uitspraak in deze van de rechtbank te Den Haag op 5 juni 2013.

In Nederland mogen alleen medicamenten worden voorgeschreven die door de Nederlandse of de Europese overheid zijn toegelaten. Onder bepaalde omstandigheden kunnen ziekten behandeld worden met een middel dat (nog) niet (meer) geregistreerd is.
Het gaat in Nederland om ongeveer 15 middelen die bij voorbaat al zijn opgenomen in het basispakket. 
Enkele voorbeelden:
Andere geneesmiddelen komen wel voor import in aanmerking, maar worden niet bij voorbaat vergoed.

De arts verklaart:

Deze regeling is overigens niet van toepassing op geneesmiddelenonderzoek, op magistrale medicatie of medicatie in een apart goedgekeurd programma voor schrijnende gevallen.



</doc>
<doc id="2874466" url="https://nl.wikipedia.org/wiki?curid=2874466" title="Unified international braille">
Unified international braille

Unified international braille, ook internationale braille of wereldbraille, is de internationale conventie die in 1878 tot stand kwam tijdens het internationale congres over werk voor de blinden ("International Congress on Work for the Blind") en in 1951 verder werd verfijnd.

Het doel van het internationale braillesysteem is uniformiteit en een maximale verwantschap te handhaven tussen de verschillende brailleschriften wereldwijd. De meeste braillealfabetten zijn daarom niet gebaseerd op welke letters het meest voorkomen in de lokale taal, wat de voorgaande wijze was.

Braillesystemen die zich houden aan de conventies van de unified international braille zijn bijvoorbeeld het:



</doc>
<doc id="2874483" url="https://nl.wikipedia.org/wiki?curid=2874483" title="Frans braille">
Frans braille

Frans braille is het oorspronkelijke, eerste alfabet in braille.

De volgorde in Frans braille is de basis geworden van het "unified international braille", dat de conventie is voor de meeste braillealfabetten in de wereld. Niettemin zijn er slechts 25 basisletters uit het Franse alfabet plus de "w" in internationaal gebruik geraakt; de overige letters zijn grotendeels beperkt gebleven tot het gebruik in het Franse braille.

De letters, gesorteerd per tiental in alfanumerieke volgorde, zijn als volgt:


</doc>
<doc id="2874489" url="https://nl.wikipedia.org/wiki?curid=2874489" title="Musculus flexor hallucis brevis">
Musculus flexor hallucis brevis

De musculus flexor hallucis brevis of korte groteteenbuiger is een van de twee skeletspier die de grote teen (hallex) naar beneden buigen (flexie). De andere is de musculus flexor hallucis longus, de 'lange groteteenbuigspier' die zich in de kuit bevindt. De antagonist is de musculus extensor hallucis longus, de lange groteteenstrekker in de kuit. 


</doc>
<doc id="2874517" url="https://nl.wikipedia.org/wiki?curid=2874517" title="Musculus flexor hallucis longus">
Musculus flexor hallucis longus

De musculus flexor hallucis longus of lange groteteenbuiger is een van de twee skeletspieren die de grote teen naar beneden buigen (flexie). De andere is de musculus flexor hallucis brevis, de 'korte groteteenbuiger' die zich in de voetzool bevindt. 

De antagonist is de musculus extensor hallucis longus, de lange groteteenstrekker in de kuit. 


</doc>
<doc id="2874523" url="https://nl.wikipedia.org/wiki?curid=2874523" title="Arabisch braille">
Arabisch braille

Arabisch braille ([Arabisch]]: بريل عربية, "birēl ʻarabīyah / birayl ") is het alfabet voor het braille in het Arabisch.

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Russisch braille en meer. In tegenstelling tot het algemene Arabische schrift wordt het Arabische brailleschrift gelezen van links naar rechts.

Het Arabische braille is het standaardbraillesysteem voor een groot aantal Arabische landen, waaronder in elk geval Bahrein, Egypte, Jordanië, Koeweit, Libië, Saoedi-Arabië en Syrië. Het Algerijnse braille is sinds 1990 niettemin verschillend en niet verwant aan dit systeem.

Het Bharati braille is vergelijkbaar met Arabisch braille, maar verschilt af en toe in een letter of een diakritisch teken.


</doc>
<doc id="2874561" url="https://nl.wikipedia.org/wiki?curid=2874561" title="Grieks braille">
Grieks braille

Grieks braille is het alfabet voor het braille in het Grieks. In het Grieks wordt ernaar verwezen met Κώδικας Μπράιγ ("Kṓdikas Mpráig"), vertaald "braillecode". Het Griekse braille wordt gebruikt voor het schrijven van zowel Oudgrieks als Nieuwgrieks.

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Arabisch braille, Russisch braille en meer.

De polytone klinkers worden alleen gebruikt in het Oudgrieks, terwijl deze braillepatronen een andere toewijzing kennen in het Nieuwgrieks.

"Psili" (het zachte ademhalingsteken) wordt alleen toegepast in het braille voor Oudgrieks.

Een tweeklank (diftong) wordt in het braille van het Oudgrieks in zijn geheel gespeld. Daarentegen worden de braillepatronen voor Nieuwgriekse tweeklanken gebruikt voor geaccentueerde (polytone) klinkers in klassieke teksten.


</doc>
<doc id="2874569" url="https://nl.wikipedia.org/wiki?curid=2874569" title="Russisch braille">
Russisch braille

Russisch braille is het alfabet voor het braille in het Russisch. In het Russisch wordt ernaar verwezen als Шрифт Брайля ("Sjrift Brajlja"), vertaald: "brailleschrift".

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Arabisch braille en meer.


</doc>
<doc id="2874576" url="https://nl.wikipedia.org/wiki?curid=2874576" title="Duits braille">
Duits braille

Duits braille is het alfabet voor het braille in het Duits.

Het is een van de oudere braillealfabetten. Ervoor had het Franse braillesysteem zich in grote mate gevestigd en gediend als leidraad voor het "unified international braille", dat de wereldstandaard voor braille werd. Het Duitse braille heeft daaruit niettemin slecht de 26 standaardletters overgenomen en er verder grotendeels een eigen set aan karakters toegevoegd.

De letters, gesorteerd per tiental in alfanumerieke volgorde, zijn als volgt:


</doc>
<doc id="2874581" url="https://nl.wikipedia.org/wiki?curid=2874581" title="Albanees braille">
Albanees braille

Albanees braille is het alfabet voor het braille in het Albanees.

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Arabisch braille en meer.


</doc>
<doc id="2874597" url="https://nl.wikipedia.org/wiki?curid=2874597" title="Thais braille">
Thais braille

Thais braille (Thai: อักษรเบรลล์) is het alfabet voor het braille in het Thai.

In tegenstelling tot het Thai zelf, is dit braille een volledig alfabet in plaats van abugida.


</doc>
<doc id="2875109" url="https://nl.wikipedia.org/wiki?curid=2875109" title="Kantonees braille">
Kantonees braille

Kantonees braille is een versie van het braille voor het Kantonees die gebruikt wordt in Hongkong.

Lokaal wordt ernaar verwezen als "tim chi" (點字, "puntkarakter") of gebruikelijker "tuk chi" (凸字, "verheven karakter"). Ondanks dat het Kantonees zelf wordt geschreven met Chinese karakters, is het Kantonese braille gecodeerd met enkel Kantonese uitspraak, met daar aan toegevoegd enkele speciale codes voor interpunctie, getallen en Latijns alfabet. Kantonees braille kan vermengd worden met Engelse tekst.



</doc>
<doc id="2875117" url="https://nl.wikipedia.org/wiki?curid=2875117" title="Chinees braille">
Chinees braille

Chinees braille (Chinees: 汉语現行盲文 / 漢語现行盲文, Pinyin: "Hànyǔ Xiànxíng Mángwén")is een brailleschrift voor de Chinese talen, in het bijzonder in de Volksrepubliek China. Het systeem verschilt van andere braillecodes, ondanks dat medeklinkers en standaardklinkers zijn geleend van het algemene braille. Het gaat verder vooral uit van de fonetiek uit de zhuyin, ook wel bopomofo genoemd.

Elk Chinees karakter wordt vertegenwoordigd door één tot drie karakters in dit brailleschrift. Elke Mandarijnse lettergreep is opgedeeld in drie delen die elk met een verschillende brailleletter worden geschreven: beginklank, eindklank en toon.



</doc>
<doc id="2875321" url="https://nl.wikipedia.org/wiki?curid=2875321" title="Japans braille">
Japans braille

Japans braille is een systeem van braillecode voor het schrijven van de Japanse taal. Het is gebaseerd op het oorspronkelijke braillesysteem. In het Japans staat het ook bekend als , letterlijk "puntkarakters". Onderstaande is een overzicht van Japanse braillekarakters met de Japanse hiraganakarakters met daarachter de romaji voor elk karakter.

Japans braille is een op klinkers gebaseerde abugida. Dat wil zeggen dat de tekens lettergrepen zijn, maar in tegenstelling tot kana aparte symbolen heeft voor klinkers en medeklinkers en de klinkers voorrang hebben. de klinkers worden gevormd in de linkerbovenhoek (punten 1, 2 en 4) en kunnen worden gebruikt zonder medeklinker. De medeklinkers worden gevormd in de rechteronderhoek (punten 3, 5 en 6) en kunnen alleen worden gebruikt in combinatie met een klinker. (bijvoorbeeld, Een "t" zonder toevoeging zou gelezen worden als een "wo". De enige uitzondering hierop is de "m", die in de syllabische nasaal ("n") veranderd wanneer deze zonder klinker wordt geschreven. Dit is mogelijk een eigenschap van de vormgeving in plaats van toeval, aangezien de syllabische nasaal afgeleid is van de historische "mu."). De halfklinker "y" wordt aangegeven door enkel punt 4, één van de klinkerpunten, te gebruiken en de klinkercombinatie te laten vallen. Wanneer dit punt zonder medeklinkers wordt geschreven dan geeft dit aan dat de volgende lettergreep een mediale "y" heeft zoals in "mya". Bij lettergrepen die beginnen met een "w" laat men de klinker ook vallen, maar er wordt geen medeklinker geschreven. (Met uitzondering van de lettergreep "wa", de historische "w" is stil in het Modern Japans).

Ter illustratie zijn de klinkerpunten in het zwart geschreven en de medeklinkerpunten in het groen. Er is geen dergelijk onderscheid bij het daadwerkelijke gebruik.




</doc>
<doc id="2875554" url="https://nl.wikipedia.org/wiki?curid=2875554" title="Musculus extensor hallucis longus">
Musculus extensor hallucis longus

De musculus extensor hallucis longus of lange groteteenstrekker is een van de twee skeletspieren die de grote teen (hallex) strekken (extensie). De spier bevindt zich in de kuit tussen de musculus tibialis anterior en de musculus extensor digitorum longus. De andere strekspier is de musculus extensor hallucis brevis, de 'korte groteteenstrekker' in de voet. 

De antagonisten zijn de musculus flexor hallucis longus en de musculus flexor hallucis brevis.


</doc>
<doc id="2875622" url="https://nl.wikipedia.org/wiki?curid=2875622" title="Hebreeuws braille">
Hebreeuws braille

Hebreews braille is het alfabet voor het braille in het Hebreeuws.

Het braillesysteem is gebaseerd op het unified international braille, waaraan extra letters zijn toegevoegd. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Arabisch braille en meer. In tegenstelling tot het Hebreeuwse schrift wordt Hebreeuws braille van links naar rechts gelezen.

Voor de jaren 1930 waren er verschillende regionale variaties van het Hebreeuwse braille. In 1936 stelde het Jewish Braille Institute (JBI) of America een internationaal team samen om een uniforme braillecode tot stand te brengen. Een belangrijke uitdaging hierin was het ontwerp van de klinkers.

Op basis van dit eerste ontwerp sponsorde het Library of Congress in dit jaar een publicatie in dit brailleschrift: een boek met passages uit de "Talmoed" en andere bronnen. In de jaren erop werden er nog verfijningen aangebracht totdat in 1944 het huidige schrift tot stand was gekomen.


</doc>
<doc id="2875716" url="https://nl.wikipedia.org/wiki?curid=2875716" title="Bharati braille">
Bharati braille

Bharati braille, ook wel Indiaas braille, is een uniform brailleschrift dat gebruikt wordt voor de talen in India. Het schrift is ook de braillestandaard voor Sri Lanka, Nepal en Bangladesh.

Toen India in 1947 onafhankelijk werd, kende het elf braillealfabetten die in verschillende delen van het land voor verschillende talen werd gebruikt. In 1951 werd er een standaard overeengekomen die voor het hele land geldt, het "Bharati braille", en later ook werd overgenomen door Sri Lanka, Nepal en Bangladesh.

Het Bharati braille bestaat uit een 6 puntensysteem en volgt de conventie van het unified international braille. Het systeem houdt nauw vast aan de transliteratie naar het Latijnse alfabet, zodat bijvoorbeeld Hindi, Urdu, Bengaals en Engels grotendeels op dezelfde wijze worden weergegeven.

In het Devanagari wordt "halanta" niet gebruikt bij de laatste letter wanneer een woord eindigt met een medeklinker.

Voor het Urdu zijn er verschillende uitzonderingen in het Bharati braille. Verschillende karakters in het Urdu kennen een andere braillecode dan de uitspraak doet vermoeden.

De punt aan het einde van een zin () is een weergave van de danda ।. De dubbele danda (॥) wordt weergegeven met twee punten achter elkaar ().

Het accent () is een weergave van de shadda in Urdu en de dubbelepunt () wordt ook gebruikt voor de ta marbuta.

De code voor het punt () wordt gebruikt voor medeklinkers die tot stand komen door aan een andere medeklinker een punt toe te voegen. Voor Urdu wordt de basisletter in het Devanagari gebruikt: er worden geen punten toegevoegd zoals dat gebruikelijk is in het Arabisch alfabet of het Perzisch. Zo worden ਗ਼ in Gurmukhi, غ in Urdu en ग़ "ġa (ɣ)" in Devanagari gevormd door er in Gurmukhi en Devanagari een punt aan toe te voegen; in het Bharati braille worden alle drie door middel van een "punt-G" geschreven: .

De andere punt-digrafen in Urdu zijn "punt-TH" voor ث "θ" (Devanagari: थ़), "punt-DH" voor ذ "ð", "punt-JH" voor ژ "ž" (Devanagari: झ़), "punt-Ḍ" voor ض "ḏ, punt-Ṭ" voor ط "ṯ" en "punt-ḌH" voor ظ "ẕ (ð̠)".



</doc>
<doc id="2875747" url="https://nl.wikipedia.org/wiki?curid=2875747" title="Armeens braille">
Armeens braille

Armeens braille is het alfabet voor het braille in het Armeens.

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Arabisch braille en meer.


</doc>
<doc id="2875762" url="https://nl.wikipedia.org/wiki?curid=2875762" title="Bulgaars braille">
Bulgaars braille

Bulgaars braille is het alfabet voor het braille in het Bulgaars. In het Bulgaars wordt ernaar verwezen als Брайлова азбука ("Brailova azbuka"), vertaald: "braillealfabet".

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Arabisch braille en meer.

Ondanks dat zowel het Bulgaarse als Russische braille zijn afgeleid van het unified international braille, zijn de toewijzingen van de braillecode aan letters niet identiek.


</doc>
<doc id="2875770" url="https://nl.wikipedia.org/wiki?curid=2875770" title="Tsjechisch braille">
Tsjechisch braille

Tsjechisch braille is het alfabet voor het braille in het Tsjechisch.

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Arabisch braille en meer.


</doc>
<doc id="2875798" url="https://nl.wikipedia.org/wiki?curid=2875798" title="Hongaars braille">
Hongaars braille

Hongaars braille is het alfabet voor het braille in het Hongaars.

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Arabisch braille en meer.

Een verschil met het unified international braille geven de letters "q" en "z" die een andere braillecode hebben gekregen om meer symmetrie tussen de geaccentueerde letters te krijgen.

De geaccentueerde klinkers zijn afgeleid van de basisklinker door middel van een spiegelbeeld van elkaar. De letter "q", die van oorsprong niet in het Hongaarse alfabet voorkomt, wordt opgevuld door de geaccentueerde "ö". Een ongebruikte braillecode werd toegewezen aan de geaccentueerde "ü":
Hierdoor ontstaat er het volgende symmetrische patroon voor de klinkers met een umlaut:

De "Ä" hoort niet tot het oorspronkelijke Hongaarse alfabet.

De uit medeklinkers bestaande digrafen zijn als afgeleid van hun basismedeklinker, door de "z" te verwisselen, die eveneens niet voorkomt in het oorspronkelijke Hongaarse alfabet. Vergelijkbaar met de geaccentueerde klinkers, zijn de digrafen grotendeels gevormd door overeenkomstige spiegelbeelden.

Hieruit komen de volgende patroon onder de sibilanten:


</doc>
<doc id="2875924" url="https://nl.wikipedia.org/wiki?curid=2875924" title="Slowaaks braille">
Slowaaks braille

Slowaaks braille is het alfabet voor het braille in het Slowaaks.

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Arabisch braille en meer.


</doc>
<doc id="2875974" url="https://nl.wikipedia.org/wiki?curid=2875974" title="Vietnamees braille">
Vietnamees braille

Vietnamees braille is het alfabet voor het braille in het Vietnamees. In het Vietnamees wordt ernaar verwezen als "chữ nổi", vertaald: "verheven letters". Braille op elektronische schermen wordt "màn hình chữ nổi" genoemd, dat te vertalen is als "braillescherm".

Het volgt het "unified international braille" dat de conventie is voor de meeste braillealfabetten in de wereld. Hierdoor stemmen de toewijzingen van de karakters overeen met andere braillesystemen, zoals Frans braille, Grieks braille, Arabisch braille en meer. Verder kent het Vietnamese brailleschrift aanvullende karakters voor speciale letters en tonen.


</doc>
<doc id="2876066" url="https://nl.wikipedia.org/wiki?curid=2876066" title="Musculus extensor hallucis brevis">
Musculus extensor hallucis brevis

De musculus extensor hallucis brevis of korte groteteenstrekker is een van de twee skeletspieren die de grote teen (hallex) strekken (extensie). De spier bevindt zich aan de bovenzijde van de voet. De andere strekspier is de musculus extensor hallucis longus, de 'lange groteteenstrekspier' in de kuit. 

De antagonisten zijn de musculus flexor hallucis longus en de musculus flexor hallucis brevis.


</doc>
<doc id="2876088" url="https://nl.wikipedia.org/wiki?curid=2876088" title="Nederlands braille">
Nederlands braille

Nederlands braille is het alfabet voor het braille van de Nederlandse taal en wordt zowel in Nederland als Vlaanderen gebruikt.

In Nederland werd braille in 1890 geïntroduceerd. In de jaren daarna kwamen vijf verschillende systemen voor samentrekkingen (vergelijkbaar met afkortingen in stenografie) in gebruik, waaronder een systeem dat gebaseerd was op de uitspraak.

In 1946 werd de Vlaams-Nederlandse Braille-commissie opgericht om te komen tot een uniform systeem van samentrekkingen voor het Nederlandse brailleschrift. Het toen ontwikkelde systeem is sinds 1947 de standaard voor beide landen.

De codes voor letters en interpunctie in het Nederlandse braille komen overeen met die van het "unified international braille", dat sinds 1878 de standaard is voor de meeste braillealfabetten in de wereld. Dankzij deze standaard worden in tal van braillesystemen, zoals Frans braille, Grieks braille en Arabisch braille, dezelfde klanken met dezelfde braillecodes weergegeven.


</doc>
<doc id="2876313" url="https://nl.wikipedia.org/wiki?curid=2876313" title="Musculus quadratus plantae">
Musculus quadratus plantae

De musculus quadratus plantae is een skeletspier in de tweede laag van de voetzool die helpt bij buigen van de vier kleine tenen in samenwerking met de musculus flexor digitorum longus en de musculus flexor digitorum brevis. Het is een van de weinige spieren in de voet zonder een homologon in de hand.


</doc>
<doc id="2876592" url="https://nl.wikipedia.org/wiki?curid=2876592" title="Japans bessenwier">
Japans bessenwier

Japans bessenwier ("Sargassum muticum") is een bruinwiersoort (familie "Phaeophyceae") dat in de jaren '70 van de 20e eeuw per ongeluk met oesters in West-Europa is ingevoerd vanuit Japan. 

Japans bessenwier is een exoot die in 1973 voor het eerst in Engeland is aangetroffen en sindsdien een snelle opmars heeft gemaakt langs de West-Europese kusten. Bessenwier groeit snel en de soms meterslange hoofdstelen hebben een aantal regelmatig afwisselend geplaatste zijtakken, waaraan kleine blaadjes zitten zonder middennerf. Karakteristiek zijn de kleine drijfblazen - doorsnede tot 5 mm - aan het eind van korte steeltjes. Daaraan heeft de soort zijn Nederlandse naam te danken. Het Japans bessenwier hecht zich aan een ondergrond door middel van een hechtorgaan. Door de drijfblazen komt het voor dat sterk uitgegroeide planten een steen waar ze aan vastgehecht zijn optillen en naar elders verplaatsen.

Japans bessenwier is groenbruin van kleur. De drijfblaasjes zijn vaak wat geelachtig bruin.

Mannelijke en vrouwelijke voortplantingsorganen zitten op dezelfde plant. Nog in de moederplant vinden de eerste delingen van de bevruchte eicel plaats. Dat wil zeggen, dat er eigenlijk jonge plantjes vrijkomen, waardoor de plant zich razendsnel kan uitbreiden als hij eenmaal ergens gevestigd is. Er breken regelmatig stukken van de plant af die zulke embryo’s in ontwikkeling bevatten: die zorgen voor een snelle verspreiding.

Bessenwier groeit laag in het intergetijdengebied en dieper; ook in stilstaande zoute wateren. Op rotsen en stenen en andere harde ondergrond. Japans bessenwier kan ook goed tegen lagere zoutgehaltes.

De soort komt voor in Oost-Azië, met name in Japan. In Europa komt het voor van de zuidelijke Noordzee tot Noord-Spanje.

Deze soort kan hele bossen vormen en wordt door duikers en pleziervaarders als hinderlijk ervaren. Op veel plaatsen werd het in Europa als een plaag beschouwd en er werden grote schoonmaakacties op touw gezet. Hij is waarschijnlijk ook ecologisch gezien niet onschadelijk, in die zin, dat het bessenwier plaatselijke soorten kan verdringen, onder meer door plaats in te nemen en door schaduw te veroorzaken waar sommige soorten niet goed tegen kunnen. Aan de andere kant zijn er ook soorten die van schaduw houden en zelfs die het bessenwier prettig vinden om op te groeien. Japans bessenwier kan dus een verandering van de plaatselijke ecologie veroorzaken. De plant sterft in de nazomer grotendeels af. In de winter zijn er slechts korte steeltjes met enkele blaadjes aanwezig. Het is een nauwe verwant van het wier dat in enorme bossen drijvend in de Sargassozee (Atlantische Oceaan) wordt gevonden.



</doc>
<doc id="2877002" url="https://nl.wikipedia.org/wiki?curid=2877002" title="Cardiogenetica">
Cardiogenetica

Cardiogenetica is de medische wetenschap die zich richt op genetisch onderzoek naar erfelijke hartziekten en het risico op plotse hartdood (overlijden aan een hartziekte). Cardiogenetica wordt bedreven door én cardiologen én klinisch genetici. Zij identificeren en karakteriseren de genen die betrokken zijn bij erfelijke hart- en vaatziekten en doen onderzoek naar de functionele consequenties van genetische mutaties. 

In Nederland overlijdt jaarlijks 1 op de 1000 mensen aan een plotse dood. Vooral bij personen jonger dan 45 jaar die getroffen worden, is meestal sprake van een erfelijke hartaandoening. Voorbeelden zijn hypertrofische cardiomyopathie en het lange-QT-syndroom. Familieleden van deze jonge patiënten hebben, omdat de ziekte overerfbaar is, een sterk verhoogd risico om ook plots te overlijden. 

Tenzij goed genetisch gescreend is een dodelijke genetische hartziekte vrijwel niet op te sporen totdat het te laat is. Bekend Nederlands genetisch cardioloog Hubert Baars, een van de redacteuren van het medisch standaardwerk "Clinical Cardiogenetics", pleit voor het doen van preventief genetisch onderzoek (cardiogen DNA-testen) bij sporters. Het checken van (ogenschijnlijk) gezonde topsporters en amateursporters op hun risico op plots overlijden tijdens inspanning. Preventieve behandeling leidt, zo stelt hij, tot een duidelijke verlaging van de kans op overlijden op of buiten het sportveld. Deze aandoeningen zijn namelijk meestal goed te behandelen door middel van leefstijladviezen, medicatie en soms door implantatie van een defibrillator (ICD). Plotse hartdood kan zo worden voorkomen.


</doc>
<doc id="2877590" url="https://nl.wikipedia.org/wiki?curid=2877590" title="Musculi lumbricales pedis">
Musculi lumbricales pedis

De musculi lumbricales pedis zijn een viertal skeletspieren in de voetzool die hun oorsprong hebben aan de pees van de musculus flexor digitorum longus. Ze worden genummerd vanaf de mediale zijde van de voet. De spiertjes hebben insertie aan de proximale falangen van de tenen via de pezen van de musculus extensor digitorum longus. De spiertjes laten het buitenste gewricht strekken terwijl het metatarsale gewricht buigt.

Overeenkomstige spieren in de hand zijn de musculi lumbricales manus.


</doc>
<doc id="2877883" url="https://nl.wikipedia.org/wiki?curid=2877883" title="Kaakfysiotherapie">
Kaakfysiotherapie

Kaakfysiotherapie is een verbijzondering binnen de paramedische zorg. De medische naam ervoor is orofaciale fysiotherapie (os = mond, facies = gezicht).
De termen orofaciaal, craniomandibulair (cranium = schedel, mandibula = onderkaak) en temporomandibulair (os temporale= slaapbeen) worden door elkaar heen gebruikt. Omdat de laatste twee termen meer het kaakgewricht aanduiden, is het raadzaam om deze term te reserveren voor klachten betreffende het kaakgewricht. Vroeger werden klachten binnen het orofaciale gebied ook wel aangeduid met de term ‘het Costen-syndroom’, echter deze term is verouderd en niet meer gangbaar.

De orofaciaal fysiotherapeut richt zich op klachten binnen het gehele hoofd-/halsgebied tot en met de schoudergordel. Te denken valt bijvoorbeeld aan hoofdpijn, tandenknarsen, tandklemmen, beperkte mondopening. Door de klachten in kaart te brengen kan de behandelaar adviseren, begeleiden en samen met de cliënt een behandelplan opstellen om de klachten te verminderen of te elimineren. De orofaciaal fysiotherapeut werkt in overleg met huisarts, tandarts, kaakchirurg, orthodontist en psycholoog.

Orofaciale fysiotherapie is een post-academische opleiding. Na het volgen van de bachelor-opleiding tot fysiotherapeut kan deze de opleiding "musculoskeletale revalidatie" volgen met als uitstroomprofiel orofaciale fysiotherapie. Deze deeltijdopleiding wordt gegeven aan de Hogeschool van Arnhem en Nijmegen, duurt drie jaar en leidt tot het behalen van een mastergraad.
Hierna heeft een algemeen fysiotherapeut voldoende competenties om patiënten met orofaciale klachten te onderzoeken en behandelen. Masters kunnen zich laten registreren in het register van het "Koninklijk Nederlands Genootschap voor Fysiotherapie" (KNGF) en de "Nederlandse vereniging van Orofaciale Fysiotherapie" (NvOF).



</doc>
<doc id="2880574" url="https://nl.wikipedia.org/wiki?curid=2880574" title="Alglucosidase alfa">
Alglucosidase alfa

Alglucosidase alfa (Myozyme) is het kunstmatige analoge enzym dat gebruikt wordt om de gevolgen van het grotendeels ontbreken ervan bij de ziekte van Pompe te beperken. De productie geschiedt in ovariumcellen van de Chinese hamster met behulp van recombinante-DNA-technologie. Het dient 1x per 2 weken intraveneus te worden toegediend. Het in 2001 door de Amerikaanse firma Genzyme ontwikkelde weesgeneesmiddel is door de EMEA in 2006 toegelaten voor de behandeling van de ziekte van Pompe. De effectiviteit voor het gebruik bij zeer jonge kinderen blijkt hoog. Deze kinderen met de klassieke vorm hebben vrijwel geen eigen enzymactiviteit. Bij manifestatie op latere leeftijd is de enzymactiviteit slechts verlaagd en heeft de behandeling minder zin.

Patiënten die de ziekte op latere leeftijd krijgen hebben dus maar beperkt baat bij het middel. Vanwege de hoge jaarlijkse kosten (500.000 - 700.000 euro per jaar) en de beperkte effectiviteit stelt het Nederlandse College voor zorgverzekeringen de vergoeding ter discussie voor deze oudere patiënten. 

In januari 2009 ontstond een tekort van Myozyme. Dit had tot gevolg dat tijdelijk de prioriteit kwam te liggen in levering aan kinderen. Twee maanden later was het tekort opgelost.

Op 23 januari 2012 lekte een Nederlands concept CVZ-rapport uit. Twee stellingnames gaven veel publieke discussie:



Op 4 oktober 2013 schreef minister Edith Schippers aan de Tweede Kamer dat ze voor de periode tot en met 2016 geheime prijsafspraken heeft gemaakt met de fabrikant met het doel de therapie met Myozyme te borgen. Dit was conform het CVZ advies.

Op 13 december 2014 werd bekendgemaakt dat wetenschappers van Universiteit Utrecht erin waren geslaagd om het geneesmiddel op een relatief goedkope wijze op zeer kleine schaal na te maken, voor minimaal 15.000 euro per patiënt volgens inschatting van de initiator van het onderzoek Huub Schellekens. Maar het in de handel brengen van dit biosimilar heeft nog een lange weg te gaan.


</doc>
<doc id="2880591" url="https://nl.wikipedia.org/wiki?curid=2880591" title="Syndroom van Wolfram">
Syndroom van Wolfram

Het syndroom van Wolfram of DIDMOAD-syndroom is een zeldzame, genetische ziekte, die de hersenen, de hersenstam en het centrale zenuwstelsel aantast, met als mogelijke gevolgen onder meer diabetes mellitus, blindheid en doofheid.
Het werd voor het eerst beschreven door dr. Don J. Wolfram in 1938.


</doc>
<doc id="2881057" url="https://nl.wikipedia.org/wiki?curid=2881057" title="Brontofobie">
Brontofobie

Brontofobie of brontefobie is een abnormale angst voor onweer, in het bijzonder voor donder/donderslagen. Brontofobie is een behandelbare fobie, die zich zowel bij mens als dier kan ontwikkelen.

Het woord is afkomstig van de Griekse woorden βροντή "bronté", donder en φόβος "phóbos", angst/vrees. Het begrip geeft daarmee in het Oudgrieks ook specifiek de angst voor "donder(slagen)" aan en niet voor "onweer" in het algemeen. 

Als synoniem wordt ook keraunofobie gebruikt, wat ook omschreven wordt als "angst voor onweer". Het begrip "keraunofobie" kan echter ook duidelijk anders omschreven worden als "angst voor bliksem" net zoals astrapofobie. Deze laatste betekenis komt meer overeen met de Oudgriekse herkomst van het woord, aangezien κεραυνός "keraunós" letterlijk bliksem betekent. In die betekenis lijkt "keraunofobie" dan ook wezenlijk anders te zijn dan "brontofobie".

Het begrip brontofobie wordt ook gebruikt om de angst voor andere zware geluiden aan te geven. In het Oudgrieks betekent het werkwoord βροντᾶν eenmaal niet alleen het "donderen" bij onweer, maar ook bijvoorbeeld het donderen van een stem.


</doc>
<doc id="2881120" url="https://nl.wikipedia.org/wiki?curid=2881120" title="Agalsidase alfa">
Agalsidase alfa

Agalsidase alfa (merknaam Replagal) is een weesgeneesmiddel voor enzymvervangende therapie bij behandeling van de ziekte van Fabry. Het vervangt het ontbrekende alpha-galactosidase een glycoside hydrolase-enzym. Het middel doet de nierfunctie stabiliseren of vertraagt het optreden van terminaal nierfalen.

Agalsidase alfa is goedgekeurd voor de Europese markt in 2001. De Amerikaanse FDA heeft nog geen goedkeuring verleend.

De kosten voor het gebruik van Agalsidase alfa bedragen een kleine 200.000 euro per patiënt per jaar, uitgaande van een patiënt van 70 kg en dosering van 0,2 mg/kg.


</doc>
<doc id="2881166" url="https://nl.wikipedia.org/wiki?curid=2881166" title="Caspar Schamberger">
Caspar Schamberger

Caspar Schamberger (Leipzig, 1 september 1623 – aldaar, 8 april 1706) was een Duits medicus.

Schamberger werd in 1623 geboren als zoon van Franse immigranten. Hij begon in 1637 met zijn studie geneeskunde. Drie jaren later voltooide hij deze opleiding en reisde door Noord-Duitsland, Denemarken, Zweden en Nederland. In 1643 trad Schamberger in dienst bij de VOC. In 1644 voer hij naar Batavia. Aan het eind van de veertiger jaren van de zeventiende eeuw was hij werkzaam als chirurg in Dejima (Japan). Schamberger speelde een rol in de Westerse stijl van de geneeskunde. In 1655 keerde hij terug naar Nederland en in 1658 werd hij poorter van Leipzig en begon aldaar te fungeren als koopman. 

Schamberger overleed in het eerste decennium van de achttiende eeuw in zijn geboorteplaats in de deelstaat Saksen.



</doc>
<doc id="2881452" url="https://nl.wikipedia.org/wiki?curid=2881452" title="Velaglucerase alfa">
Velaglucerase alfa

Velaglucerase alfa (merknaam VPRIV) is een weesgeneesmiddel voor enzymvervangende therapie bij de ziekte van Gaucher.

Velaglucerase alfa blijkt even effectief voor het verminderen van anemie als het te vervangen enzym imiglucerase. Met gebruik van velaglucerase alfa nemen de lever- en miltvergrotingen sterk af. Ook verschijnselen als skeletafwijkingen worden gereduceerd. Er hangt een stevig prijskaartje aan het gebruikte middel dat afhankelijk van de gebruikte dosering tot 200.000 euro per jaar kan oplopen. Het middel dient levenslang gebruikt te blijven worden. Het middel is in 2010 goedgekeurd door de Amerikaanse FDA en de Europese EMEA


</doc>
<doc id="2881824" url="https://nl.wikipedia.org/wiki?curid=2881824" title="Dasatinib">
Dasatinib

Dasatinib, eerder aangeduid met BMS-354825, en vermarkt onder de naam Sprycel is een geneesmiddel dat gebruikt wordt bij de behandeling van chronische myeloïde leukemie. Dasatinib is een oraal tyrosine kinase inhibitor dat ingezet wordt na behandeling met imatinib en Philadelphia chromosoom-positieve acute lymfoblastische leukemie. Het middel wordt onderzocht op bruikbaarheid voor onder meer vergevorderde prostaatkanker.


</doc>
<doc id="2882266" url="https://nl.wikipedia.org/wiki?curid=2882266" title="Dexrazoxan">
Dexrazoxan

Dexrazoxan is een weesgeneesmiddel dat wordt ingezet bij de behandeling van extravasatie van antracyclinen.
Bij het injecteren in een ader van antracyclinen - middelen tegen kanker - kan een deel daarvan weglekken in het weefsel rondom de ader (extravasatie) en daar grote schade aanrichten. Het middel is goedgekeurd voor de Europese markt.

Dexrazoxan is een tegengif voor antracyclinen. Hoewel nog onduidelijk is hoe het middel precies werkt, lijkt het te binden aan ijzer in het lichaam en daarmee een chelaat vormt dat effect heeft op enzymen zoals topo-isomerase II. Gevolg daarvan is dat minder weefsel wordt beschadigd door de antracyclinen op ongewenste plekken.

Dexrazoxan wordt ook gebruikt als geneesmiddel om cardiomyopathie (hartspierschade) te voorkomen als gevolg van antracyclinegebruik.



</doc>
<doc id="2882440" url="https://nl.wikipedia.org/wiki?curid=2882440" title="Weerborstel">
Weerborstel

Een weerborstel (ook: dwarrel of flap) is een deel van het hoofdhaar dat niet natuurlijk meevalt met de rest van het hoofdhaar. De naam is afgeleid van het woord "weerbarstig". 

Onderzoek heeft aangetoond dat het wel of niet hebben van weerbarstig of weerspannig haar erfelijk bepaald is. Het woord weerborstel stamt voort uit het Middelnederlands "wederborschtig", wat weerbarstig of tegendraads betekent.

A.F.Th. van der Heijden schreef een boekenweekgeschenk genaamd ""Weerborstels. De tandeloze tijd. Een intermezzo"", dat ging niet alleen over het weerbarstig haar van het hoofdpersonage, maar ook over diens weerbarstig karakter.


</doc>
<doc id="2883490" url="https://nl.wikipedia.org/wiki?curid=2883490" title="Carglumaatzuur">
Carglumaatzuur

Carglumaatzuur (verkocht onder de naam Carbaglu) is een weesgeneesmiddel dat werkzaam is tegen N-acetylglutamaatsynthetase-deficiëntie en wordt op de markt gebracht door Orphan Europe. De Europese goedkeuring dateert van 18 januari 2003.

Carglumaatzuur zorgt ervoor dat de hoge ammoniakhoeveelheid in het bloed (hyperammoniëmie ) beperkt wordt doordat deze verbinding het enzym activeert dat ammoniak afbreekt. Het middel is door de Amerikaanse FDA pas goedgekeurd voor behandeling van hyperammonaemie op 18 maart 2010.

De benodigde dagelijkse dosis ligt tussen 100 en 250 mg/kg en wordt aangepast om de plasmaconcentratie van ammoniak te optimaliseren. 

Op 3 augustus 2012 kwam het middel plotseling weer in het Nederlandse nieuws vanwege de hoge kosten in vergelijking met de magistrale bereiding door een lokale apotheker die het middel maakte tegen 2% van de kosten van het geregistreerde product. De Haagse Transvaal apotheek won op 20 september 2007 reeds het kort geding van de handelsfirma, en mocht het middel zelf blijven vervaardigen. Wegens onvoldoende steun van de plaatselijke zorgverzekeraar Delta Lloyd, is de apotheek er uiteindelijk mee gestopt.


</doc>
<doc id="2883858" url="https://nl.wikipedia.org/wiki?curid=2883858" title="Hepatosplenomegalie">
Hepatosplenomegalie

Hepatosplenomegalie is de medische term voor een gecombineerde vergroting van de lever (hepatomegalie) en van de milt (splenomegalie).

De aandoening wordt vastgesteld door lichamelijk onderzoek. Soms is palpatie al voldoende, als de lever en milt onder de ribbenboog (onderste rand van de ribbenkast) voelbaar zijn. Vaak is aanvullend onderzoek, zoals een echografie of computertomografie, wel nodig. Om niet alleen een indruk te krijgen van de grootte van de organen maar ook van hun functie, kunnen bijvoorbeeld bloedonderzoek of een biopsie noodzakelijk zijn.

Veel voorkomende oorzaken zijn infecties (bijvoorbeeld een acute virale hepatitis of van mononucleosis (ziekte van Pfeiffer)), metabole aandoeningen, chronische leverziekten en portale hypertensie, amyloïdose, bloedziekten (waaronder polycythaemia vera), systemische lupus erythematodes (SLE) en sarcoïdose. Een verhoogde druk in het adersysteem, bijvoorbeeld door onvoldoende werking van de rechter harthelft (rechtsdecompensatie), kan op de lange duur ook hepatosplenomegalie veroorzaken. Er zijn echter nog meer mogelijke oorzaken beschreven.

De wijze van behandeling hangt sterk af van de oorzaak van de hepatosplenomegalie en kan daarom zeer verschillend zijn.



</doc>
<doc id="2883971" url="https://nl.wikipedia.org/wiki?curid=2883971" title="Sint-Jacobsgasthuis (Tongeren)">
Sint-Jacobsgasthuis (Tongeren)

Het Sint-Jacobsgasthuis is een middeleeuws gasthuis en voormalig ziekenhuis in de Belgische stad Tongeren.

Het eerste Sint-Jacobsgasthuis werd gesticht als een herberg die enkel onderdak verschafte aan pelgrims die op weg waren naar Santiago de Compostella. Het gasthuis bevond zich samen het oude begijnhof aan de Heirbaan Tongeren-Bonen in de buurt van de Kruispoort. De precieze stichtingsdatum van het gasthuis ligt niet vast, maar een oorkonde uit 1235 spreekt over een schenking aan het gasthuis die zich 40 jaar eerder had voltrokken. Men kan dus stellen dat het gasthuis al vóór 1195 bestond. Door de bouw van de middeleeuwse omwalling in de tweede helft van de 13e eeuw kwam het gasthuis buiten de stadsmuren te liggen. In 1276 werden het gasthuis en de gasthuiskapel afgebroken zodat de grachten, die de stad moesten beschermen, verbreed konden worden. In het voorjaar van 1283 werd begonnen met de bouw van een nieuw gasthuis op een perceel binnen de muren ter hoogte van de Maastrichterpoort.

Het Sint-Jacobsgasthuis werd geleid door een prior die werd bijgestaan door telkens vier broeders en zes zusters. In 1233 kregen de broeders en zusters van het gasthuis de toestemming van prins-bisschop Johan II van Rummen om te leven volgens de regels van Augustinus. In de 14e eeuw wou het gasthuis niet langer instaan voor de verzorging van zieken en wilden ze enkel pelgrims opnemen, dit tot ongenoegen van het stadsbestuur en de prins-bisschopppen.

Tijdens de Franse tijd in België verlieten de zusters de gebouwen en werd de kapel gesloten. Op 12 juni 1801 werd het beheer van het gasthuiscomplex overgedragen aan de Commissie der Burgerlijke Godshuizen. Het Sint-Jacobusgasthuis zou blijven fungeren als ziekenhuis tot aan de inwijding van het nieuwe Sint-Jacobushospitaal in 1981. Anno 2012 bevindt zich in het gasthuis een hotel en een winkelcentrum.

Het voormalige gasthuis is gebouwd in classicistische stijl in 1846. De gebouwen bevinden zich rond een rechthoekige en een halfronde binnenplaats. Het hoofdgebouw bevindt zich aan de de Schiervelstraat. Het gebouw is opgetrokken uit baksteen en de cordons, de hoekblokken en vensteromlijstingen zijn afgewerkt in arduin. Het gebouw telt twee lagen en wordt bedekt door een zadeldak. De voorgevel is negentien traveeën breed; het centrale gedeelte telt negen traveeën, de risalieten aan weerszijden tellen elk vijf traveeën over een diepte van drie traveeën. Centraal in de voorgevel bevindt zich een rondbogige toegangspoort. Ten zuiden van het hoofdgebouw bevindt zich het halfronde dienstgebouw. Dit gebouw is toegankelijk door een poort aan de Clarissenstraat.

De huidige gasthuiskapel werd gebouwd in 1660. Deze kleine zaalkerk is vier traveeën breed met een vlakke koorsluiting. De gevel bestaat uit bakstenen en is afgewerkt met kalksteen voor de plint en met mergelsteen voor de banden, de hoekblokken en de kroonlijst. Het gebouw wordt bedekt door een zadeldak bekroond met een zeszijdige dakruiter.

Het interieur is bepleisterd en overspannen door middel van kruisribgewelven tussen gordelbogen. Het altaar, de orgelkast en de biechtstoel zijn allen classicistische houtsnijwerken en dateren uit de tweede helft van de 18e eeuw. In deze kapel liet Frans van Hinnisdael, graaf van Betho, een marmeren mausoleum oprichten voor zijn echtgenote Maria Anna Florentina Theresia van Berchem, erfdochter van Tongelaar, die overleed op 31 december 1697.



</doc>
<doc id="2884357" url="https://nl.wikipedia.org/wiki?curid=2884357" title="Theophilus Thompson">
Theophilus Thompson

Theophilus Thompson (Islington, 20 september 1807 - 11 augustus 1860) was een Brits arts. Hij was een van de eersten die een inventaris met systematische beschrijvingen bijhield van de epidemies in de 19e eeuw.
Hij verwierf faam met zijn wetenschappelijke publicaties over griep en TBC.


</doc>
<doc id="2884602" url="https://nl.wikipedia.org/wiki?curid=2884602" title="RoboBraille">
RoboBraille

RoboBraille is een service waarmee via internet tekstdocumenten automatisch kunnen worden geconverteerd naar verschillende voor visueel gehandicapten toegankelijke formaten, zoals normaal brailleschrift, maar ook mp3-audio, DAISY Digital Talking Book (DAISY DTB) en andere. Ook kunnen anders ontoegankelijke formaten, zoals pdf-bestanden en gescande afbeeldingen, naar beter toegankelijke formaten worden geconverteerd. RoboBraille, dat sinds 2004 bestaat, is Deens, maar werkt in verschillende Europese talen, waaronder sinds 2012 ook Nederlands. Maandelijks worden enkele duizenden conversieopdrachten vanuit de hele wereld uitgevoerd. De service is kosteloos voor niet-commerciële toepassingen.

RoboBraille was oorspronkelijk ontwikkeld in 2004 door de Deense informaticus Lars Ballieu Christensen en de in alternatieve media gespecialiseerde Svend Thougaard. De ontwikkeling vond plaats bij het "Deense centrum voor visuele handicaps, jeugd en kinderen" (Synscenter Refsnaes) en het eveneens Deense "Sensus ApS", dat gespecialiseerd is in toegankelijkheid van software en websites. Er is samengewerkt met onder meer het Royal National College for the Blind in Hereford (Verenigd Koninkrijk). Het systeem werd operationeel in 2006.

RoboBraille wordt gesubsidieerd door de Deense regering, de Europese Commissie en particuliere stichtingen. Aan de ontwikkeling is meegewerkt door blindenorganisaties in verschillende landen, waaronder het Nederlandse Dedicon.

RoboBraille heeft in de loop der jaren verschillende prijzen gekregen voor de beste toegankelijkheidsoplossingen voor onder meer het aangepast onderwijs.

RoboBraille biedt onder meer de volgende services:

De meeste van deze services zijn, behalve via de website, toegankelijk per e-mail, waarbij elke service voor elke taal een eigen e-mailadres heeft.




</doc>
<doc id="2886826" url="https://nl.wikipedia.org/wiki?curid=2886826" title="Penitentiair psychiatrisch centrum">
Penitentiair psychiatrisch centrum

Een penitentiair psychiatrisch centrum ("PPC") is een afdeling in een gevangenis waar continue psychiatrische zorg beschikbaar is voor gedetineerden met psychiatrische aandoeningen, een verslaving of een verstandelijke beperking. Er zijn vijf PPC's in Nederland, in de penitentiaire inrichtingen in Vught, Den Haag, Amsterdam, Zwolle en Maastricht.

Het doel van een psychiatrisch centrum in een gevangenis is het bieden van psychiatrische zorg aan patiënten in detentie en het door behandeling verminderen van de risicofactoren voor strafbaar gedrag binnen en buiten de gevangenis. De gemiddelde verblijfsduur is 3 tot 5 maanden. In deze periode wordt de gedetineerde gediagnosticeerd, gestabiliseerd en gemotiveerd tot verdere behandeling in een reguliere GGZ-instelling wanneer dat nodig is. Een PPC maakt dan ook nadrukkelijk deel uit van de zorgketen. Als verdere behandeling in een reguliere GGZ-instelling niet noodzakelijk of mogelijk is zal de gedetineerde teruggeplaatst worden naar een justitiële instelling.

Gedetineerden hebben wettelijk recht op dezelfde zorg als in vrijheid. Daarbij hoort ook het recht op geestelijke gezondheidszorg wanneer dat nodig is. Over het algemeen worden gedetineerden die kampen met een psychiatrische stoornis, een verslaving, een verstandelijke beperking of een combinatie hiervan opgenomen in een reguliere GGZ instelling. Wanneer gedetineerden echter niet terechtkunnen in een reguliere GGZ-instelling, bijvoorbeeld om veiligheidsredenen, worden zij opgevangen in een PPC. Het belangrijkste verschil tussen een PPC en een reguliere GGZ-instelling, is dat een PPC zich binnen de muren van een PI (gevangenis) bevindt, terwijl een GGZ-instelling 'buiten' staat.

De hoofdtaken van een PPC zijn het diagnosticeren, stabiliseren, motiveren en doorgeleiden naar de reguliere GGZ van gedetineerden met een psychiatrische stoornis, een verslaving, een verstandelijke beperking of een combinatie hiervan. In een PPC probeert men gedetineerden die in eerste instantie niet handelbaar zijn in de reguliere GGZ te diagnosticeren en te stabiliseren, zodat doorplaatsing naar een reguliere instelling mogelijk wordt.

De Inspectie voor de Gezondheidszorg beschouwt gedetineerden met psychiatrische en verslavingsproblemen als een kwetsbare groep. Deze groep verblijft niet alleen gedwongen in detentie, maar kampt ook nog eens met psychische problemen. Onder andere naar aanleiding van het rapport van de parlementaire onderzoekscommissie TBS onder leiding van Arno Visser opende vanaf 2008 vijf PPC's hun deuren. De commissie concludeerde dat detentie een negatieve invloed kan hebben op de stoornis van een tbs-gestelde, maar ook op de stoornis van een niet tbs-gestelde in een PI. Ongeveer 1 op de 10 gedetineerden heeft een geestelijke stoornis, waarvan slechts een klein deel een tbs-maatregel krijgt opgelegd. Dit betekent dat een deel van de gedetineerden niet de extra zorg kreeg die zij wel nodig hadden. In 2006 riep de parlementaire onderzoekscommissie TBS op om de zorg voor deze gedetineerden op hetzelfde peil te brengen als buiten het gevangenissysteem. De PPC's voorzien in deze extra zorg. Psychiatrische zorg tijdens en het liefst ook na detentie moet voorkomen dat ze opnieuw met justitie in aanraking komen.



</doc>
<doc id="2887386" url="https://nl.wikipedia.org/wiki?curid=2887386" title="Robert Walter Johnson">
Robert Walter Johnson

Robert Walter Johnson (Norfolk (Virginia), 16 april 1899 – Lynchburg (Virginia), 28 juni 1971) was een Amerikaans arts. Hij stichtte het juniorenontwikkelingsprogramma voor de "American Tennis Association" voor Afro-Amerikaanse jongeren. Daar coachte hij de loopbaan van tennisgrootheden zoals Arthur Ashe en Althea Gibson.

Johnson studeerde in 1924 af aan de "Lincoln University" (Pennsylvania), een traditioneel zwarte universiteit.

Johnson was de eerste Afro-Amerikaanse arts die recht van praktijkvoering verwierf in het "Lynchburg General Hospital" in Virginia. Johnson voerde zijn medische praktijk in Lynchburg, gedurende zijn gehele loopbaan.

Bekend als de "peetvader" van het zwarte tennis, stichtte Johnson een gratis tennistrainingskamp voor Afro-Amerikaanse kinderen en hij stelde leraren aan. In die jaren van rassenscheiding in het zuiden van de Verenigde Staten waren er geen openbare banen waar ze konden leren tennissen, en velen konden de lessen niet betalen. Johnson speelde een cruciale rol bij het aanmoedigen van de sportcarrières van zowel Althea Gibson als Arthur Ashe, die hij persoonlijk begeleidde.



</doc>
<doc id="2888300" url="https://nl.wikipedia.org/wiki?curid=2888300" title="Acute promyelocytenleukemie">
Acute promyelocytenleukemie

Acute promyelocytenleukemie is een subtype van acute myeloïde leukemie (AML) en betreft kanker die bloed en beenmerg aantast. Het staat ook bekend als acute progranulocyten leukemie, APL, AML with t(15;17)(q24;q21), PML-RARA en varianten FAB subtype M3 en M3 variant.

In geval van APL is er een afwijkende toename van onvolgroeide granulocyten, promyelocyten geheten. De aandoening wordt gekarakteriseerd door een chromosoomtranslocatie betrekking hebbend op het retinoic acid receptor alpha ("RARα" or "RARA") gen en verschilt van andere AML-vormen in de respons op all "trans" retinoic acid (ATRA) therapie.

Acute promyelocytenleukemie werd in 1957 voor het eerst beschreven.
Van de 50'er jaren tot het ophelderen van de ontwikkelingsmechanismen on de 70'er jaren had APL 100% mortaliteit aangezien er geen effectieve behandeling bestond. 


</doc>
<doc id="2888340" url="https://nl.wikipedia.org/wiki?curid=2888340" title="Mebeverine">
Mebeverine

Mebeverine is een spasmolyticum dat vooral gebruikt wordt bij de behandeling van het prikkelbaredarmsyndroom. Het wordt ook voorgeschreven voor darmkrampen met andere oorzaken. Mebeverine werd in 1965 geregistreerd als geneesmiddel. Het wordt gemaakt en in de handel gebracht als Colofac, Duspatal en Duspatalin door Solvay Pharmaceuticals. 

Atopische bijwerkingen komen weinig voor; in Nederland is tussen 1978 en 1997 melding gemaakt van 21 gevallen van ernstige bijwerkingen van mebeverine.
Het gaat daarbij om netelroos, maculopapulaire uitslag, soms vergezeld van koorts, polyartritis, trombopenie of angio-oedeem.


</doc>
<doc id="2888672" url="https://nl.wikipedia.org/wiki?curid=2888672" title="Syndroom van Parsonage-Turner">
Syndroom van Parsonage-Turner

Het syndroom van Parsonage-Turner of neuralgische amyotrofie (ook bekend als acute brachiale neuropathie, acute brachiale radiculitis, het syndroom van Parsonage-Aldren-Turner, brachiale neuritis, plexusbrachialisneuropathie en brachiale plexitis) is een idiopathisch syndroom dat verwijst naar een zeldzame verzameling symptomen met onbekende etiologie door ontsteking van de plexus brachialis. (De plexus brachialis is een complex netwerk van zenuwen waardoor zenuwimpulsen de arm, de schouder en de borstkas bereiken.)

Het syndroom is genoemd naar Maurice Parsonage en John Turner.

Het syndroom kan starten met ernstige pijn in de schouder of de arm gevolgd door spierzwakte en een doof gevoel. Patiënten met het syndroom van Parsonage-Turner ervaren een acute pijn uitstralend vanuit de schouder naar de bovenarm. Aangedane spieren worden zwak en atrofiëren. In ernstige gevallen is er sprake van volledige verlamming.

Een MRI kan helpen de diagnose te stellen.

De prognose voor mensen met neuralgische amyotrofie is minder positief dan eerst gedacht, waar men eerst uitging van compleet herstel na 18 tot 24 maanden, blijkt dat heel veel patiënten last blijven houden van restschade.(maximaal herstel tot 70/80% van wat het was)



</doc>
<doc id="2889319" url="https://nl.wikipedia.org/wiki?curid=2889319" title="Akroposthion">
Akroposthion

Het 'akroposthion' (Grieks ακρο, akro, "top", en ποσθη, posthe, "voorhuid") is bij een lange voorhuid het deel dat voor de onderliggende eikel uitsteekt. 

Bij de oude Grieken speelde het akroposthion een belangrijke rol. Gedeeltelijke zichtbaarheid van de eikel werd als ongewenst beschouwd, en een lang akroposthion werd daardoor uiteindelijk een teken van beschaving. Op aardewerk uit de Griekse oudheid zijn mannen in het algemeen dan ook afgebeeld met een zeer lange voorhuid. Om de eikel te verbergen, en om verlenging van de voorhuid door oprekken te bewerkstelligen werd wel een lederen riempje (een Kynodesme) om de voorhuid gebonden, en vervolgens vastgemaakt om het middel, of vastgebonden om de basis van de penis.


</doc>
<doc id="2890217" url="https://nl.wikipedia.org/wiki?curid=2890217" title="Larry Brilliant">
Larry Brilliant

Lawrence "Larry" Brilliant (05-05-1944) is een Amerikaanse arts, epidemioloog, technoloog, auteur en de voormalig directeur van Google's filantropische tak, Google.org. Van 1973 tot 1979 nam hij deel aan het succesvolle programma van de Wereldgezondheidsorganisatie (WHO), om pokken uit te roeien. Sinds 2009 is hij directeur van het Skoll Global Threats Fund.

Brilliant ontving zijn "Masters in Public Health" van de Universiteit van Michigan, en zijn M.D. van "Wayne State University School of Public Health", in Detroit, Michigan.

Begin jaren 70 bracht Brilliant enkele jaren door als discipel van de Indiase goeroe "Neem Karoli Baba", in diens ashram, gelegen in het Himalayagebergte. Deze vertelde Brilliant in juli 1973, dat hij "een driedelig pak aan moest trekken en voor de VN moest gaan werken als diplomaat, bij de Wereldgezondheidsorganisatie." Ook vertelde hij Brilliant dat de ziekte pokken zouden worden uitgeroeid. In de tweede helft van de jaren 70 speelde Brilliant in India en Zuid-Azië een leidende rol in het wereldwijde offensief van de Wereldgezondheidsorganisatie tegen pokken. In India alleen werkten 180.000 mensen mee aan het afleggen van huisbezoeken om ziektegevallen te lokaliseren. In 1980 meldde de organisatie dat pokken waren uitgeroeid. In totaal werkte Brilliant ruim 10 jaar voor de Wereldgezondheidsorganisatie in India aan zowel de bestrijding van pokken als aan de bestrijding van polio en blindheid.

Na zijn terugkeer in de VS gaf Brilliant colleges epidemiologie, "global health planning" en "economic development" aan de universiteit van Michigan en richtte diverse bedrijfjes en stichtingen op. Hij scheef twee boeken en tientallen artikelen over besmettelijke ziekten, blindheid en internationaal gezondheidsbeleid. In februari 1985 richtte hij samen met Steward Brand ""The Well"" op, een van de eerste virtuele gemeenschappen. In de jaren 80 begon dit als een Bulletin board system, en toen in de vroege jaren 90 commercieel internetverkeer werd toegestaan, ontwikkelde het zich tot zijn huidige vorm. Na de aanslagen van 11 september 2001 en de daarop volgende Antrax-dreigingen werkte Brilliant als "first responder" voor het Centers for Disease Control and Prevention (CDC), in het anti-bioterrorismeprogramma op het gebied van pokken. Na de tsunami van 2004 werkte hij als vrijwilliger in Sri Lanka.

In 1985 richtte Brilliant de stichting Seva op, die in tientallen landen in de wereld voornamelijk strijdt tegen voorkombare en geneesbare blindheid, bijvoorbeeld door middel van betaalbare oogoperaties. Zo'n 3 miljoen mensen kunnen door toedoen van programma's van deze organisatie weer zien.

Van 22 februari 2006 tot 5 mei 2009 was Brilliant directeur van Google.org, de filantropische tak van Google. Megan Smith nam het hierna van hem over.

In 2009 werd Brilliant directeur van het Skoll Global Threats Fund, opgericht door de miljardair Jeff Skoll (ex-president van Ebay). Het fonds heeft ten doel het stimuleren van initiatieven die problemen aanpakken als klimaatverandering, waterschaarste en pandemieën.




</doc>
<doc id="2890370" url="https://nl.wikipedia.org/wiki?curid=2890370" title="De kunstteen van Tabaketenmut">
De kunstteen van Tabaketenmut

De kunstteen van Tabaketenmut is de oudste functionele prothese die werd teruggevonden. De teen is gemaakt uit hout en leer en werd in het jaar 2001 teruggevonden in een necropolis bij Luxor, het vroegere Thebe. De teen was vastgebonden aan een gemummificeerd lichaam van een vrouw, Tabaketenmut, de dochter van een hogepriester, die leefde tussen 950 en 700 voor Christus.

Onderzoekers maakten replica's van de kunstteen en gaven deze aan vrijwilligers die hun grote teen misten en werden gevraagd nagemaakte Egyptische sandalen te dragen. De proefpersonen lieten na de test weten dat ze de teen zeer comfortabel vonden en dat de kunstteen goed functioneerde, een resultaat dat door de onderzoekers spectaculair bevonden werd. 
Voor deze vondst was een kunstbeen uit Capua in Italië, gemaakt uit hout en brons de oudste functionele prothese.


</doc>
<doc id="2890995" url="https://nl.wikipedia.org/wiki?curid=2890995" title="Eumelanine">
Eumelanine

Eumelanine is een melanine (pigment), dat samen met een tweede pigmenttype, feomelanine, de haar- en huidskleur van de mens bepaalt. De pigmenten worden ook wel melanine genoemd. Eumelanine is dominant bij bruin en zwart haar, terwijl het tweede melaninetype, het feomelanine, als een rood pigment verantwoordelijk is voor lichtblond-, blond- en rood haar. Grijs haar ontstaat, wanneer bij een toenemende leeftijd, de productie van melanine in het lichaam afneemt. De melanine wordt in toenemende mate vervangen door neerslaande luchtbellen in de haarschacht. De haren gaan er van grijs tot wit uitzien.


</doc>
<doc id="2890998" url="https://nl.wikipedia.org/wiki?curid=2890998" title="Feomelanine">
Feomelanine

Feomelanine is een melanine (pigment), dat samen met een tweede pigmenttype, eumelanine, de haar- en huidskleur van de mens bepaalt. Het menselijke melanine is een mengtype: feomelanine domineert bij rood haar, terwijl het tweede melaninetype eumelanine als bruin-zwart pigment verantwoordelijk is voor bruin- en zwart haar. Grijs haar ontstaat, wanneer bij een toenemende leeftijd, de productie van melanine in het lichaam afneemt. De melanine wordt in toenemende mate vervangen door neerslaande luchtbellen in de haarschacht. De haren gaan er van grijs tot wit uitzien.


</doc>
<doc id="2891256" url="https://nl.wikipedia.org/wiki?curid=2891256" title="Spumante">
Spumante

Spumante is een Italiaanse benaming voor mousserende wijn.

"Spumante" geeft aan dat een wijn mousserend is. "Frizzante" betekent dat een wijn half-mousserend is. 

De scheidslijn ligt bij 3 bar: alles tot en met 3 bar druk in de fles is "frizzante", alles met meer dan 3 bar druk heet "spumante". 

Het verschil wordt over het algemeen bepaald door de periode van tweede vergisting. Een korte tweede vergisting (vaak minder dan een maand) levert een lichtere bubbel op: frizzante. Een langere tweede vergisting een sterkere bubbel: Spumante.

Ook mousserende wijnen, die geen herkomstbenaming als bijvoorbeeld prosecco of franciacorta mogen dragen, gebruiken nog wel eens de term 'Spumante' als naam voor de wijn.



</doc>
<doc id="2892146" url="https://nl.wikipedia.org/wiki?curid=2892146" title="Estragol">
Estragol

Estragol is een fenylpropanoïde en een isomeer van anethol. Het is een viskeuze, kleurloze vloeistof met een anijsachtige geur.

Estragol is een aromatisch bestanddeel van etherische olie, dat uit dragon (60–75% estragol), kervel (60% estragol), basilicum (23–88% estragol), anijs, steranijs, "Pimenta racemosa", venkel, piment, muskaatnoot, parasolden en terpentijn gewonnen wordt.

Estragol wordt gebruikt in parfums, likeuren en levensmiddelen als geurstof of aroma.
De Europese aromenverordening 1334/2008 (aanhangsel III, deel A) regelt het gebruik en de toegestane hoeveelheid van estragol in aromaten en levensmiddelen. Als zuivere stof mag estragol niet gebruikt worden in aromaten en levensmiddelen. Voor de hoogst toegestane hoeveelheid moet de fabrikant zich aan de EG-Basis-VO 178/2002 Art. 14 houden.

De stof komt vaak voor in aftreksels van theedranken en in dierproeven is vastgesteld dat thee met estragol kankerverwekkend is. Estragol mag daarom niet voorkomen in dergelijke aftreksels voor menselijke consumptie.



</doc>
<doc id="2892361" url="https://nl.wikipedia.org/wiki?curid=2892361" title="Jodium-131">
Jodium-131

Jodium-131 of I is een onstabiele radioactieve isotoop van jodium, een halogeen. De isotoop komt van nature niet op Aarde voor. Jodium-131 ontstaat door kernsplijting van zwaardere elementen, zoals thorium en uranium. Het is - naast cesium-134 en cesium-137 - vrijgekomen bij de kernramp van Fukushima. Ook tijdens de kernramp van Tsjernobyl is de isotoop ontstaan. Jodium-131, dat een hoge affiniteit voor de schildklier bezit, is een typische bètastraler, die mutaties en de dood kan veroorzaken. 

Jodium-131 ontstaat onder meer bij het radioactief verval van telluur-131.

Jodium-131 vervalt door β-verval naar de stabiele isotoop xenon-131:

De halveringstijd bedraagt ongeveer 8 dagen.

Jodium-131 wordt geproduceerd in een kernreactor, waarbij telluur wordt bestraald met neutronen. Daarbij ontstaat vrijwel uitsluitend jodium-131 (andere jodiumisotopen zijn kortlevender en vervallen sneller tot andere vervalproducten). De zwaarste natuurlijk voorkomende langlevende radio-isotoop van telluur, namelijk telluur-130, absorbeert een neutron, waardoor telluur-131 wordt gevormd. Deze isotoop bezit een halveringstijd van 25 minuten en vervalt dus snel tot jodium-131.

Jodium-131 wordt gebruikt in de nucleaire geneeskunde bij behandeling van onder meer hyperthyreoïdie en schildklierkanker. Het wordt typisch toegediend onder de vorm van natrium- of kaliumjodide.

Daarnaast wordt de radio-isotoop ook aangewend als radioactieve tracer om bepaalde moleculen te merken. De uitgezonden gammastraling kan worden gedetecteerd met behulp van een gammacamera. De gemerkte moleculen kunnen ook ingezet worden bij bepaalde radiotherapieën, zoals de behandeling van feochromocytoom en neuroblastomen. Jodium-131 werkt daarbij op korte afstand, omdat bètastraling typisch een korte dracht heeft. De uitgezonden bètastraling vernietigt ongeveer 90% van het kwaadaardige weefsel. De rest geschiedt via gammastraling.


</doc>
<doc id="2893514" url="https://nl.wikipedia.org/wiki?curid=2893514" title="Frank-Starlingmechanisme">
Frank-Starlingmechanisme

Het Frank-Starlingmechanisme is een intern regelmechanisme in het hart dat ervoor zorgt dat bij toenemende aanvoer van bloed het hart krachtiger samentrekt. Hoewel de precieze werking van dit mechanisme nog niet begrepen is kan het teruggevoerd worden op de actine- en myosine-filamenten in de individuele hartspiercellen. Wanneer deze cellen sterker opgerekt worden trekken ze krachtiger samen op het moment dat ze (elektrisch) geactiveerd worden. Voor het hart als geheel vertaalt dit zich in een relatie tussen einddiastolisch volume (het volume van de hartkamers aan het einde van de diastole) en hart-minuut-volume.

Hoewel dit mechanisme algemeen bekend was onder fysiologen in de tweede helft van de 19e eeuw is het vernoemd naar de Duitse fysioloog Otto Frank en de Engelse fysioloog Ernest Starling die het gericht bestudeerden rond 1895 (Frank) en 1914 (Starling).


</doc>
<doc id="2895344" url="https://nl.wikipedia.org/wiki?curid=2895344" title="Hpnotiq">
Hpnotiq

Hpnotiq is een blauwe likeur met een smaak van tropische vruchten. De likeur werd ontwikkeld in New York City, maar wordt gebotteld in Frankrijk door Distillerie Merlet & Fils in opdracht van Heaven Hill Distilleries en bevat mango en papaya vruchtensappen, wodka en een cognac.

Hpnotiq werd in 2001 gecreëerd door Raphael Yakoby, een college drop-out die bij zijn ouders op Long Island woonde. Hij werd naar verluidt geïnspireerd door de aanblik van een blauwe parfum bij het warenhuis Bloomingdale's. De drank, oorspronkelijk gedistribueerd door Wingard Inc uit Great Neck, NY, verwierf populariteit in de nachtclubs van New York City. In januari 2003 werden Yakoby's handelsmerk en de distributierechten verworven door Heaven Hill Distilleries. Yakoby hield er 50 miljoen dollar aan over en ontwikkelde enkele jaren later een andere likeur: Nuvo.

In juni 2011 werd een variant van Hpnotiq gelanceerd: Hpnotiq Harmonie, violet gekleurd en op smaak gebracht met een mix van bessen, viooltjes, lavendel, en gedistilleerde dranken.

Het merk verzorgt de marketing door product placement in muzieknummers (voornamelijk hip-hop), muziekvideo's, televisieseries en films en de koppeling aan bekende mediafiguren.


</doc>
<doc id="2895883" url="https://nl.wikipedia.org/wiki?curid=2895883" title="Streptococcus agalactiae">
Streptococcus agalactiae

Streptococcus agalactiae (ook wel Groep B streptococcus of GBS) is een β-hemolytische Gram-positieve streptococcus die bij neonaten en sepsis met longontsteking en meningitis kan veroorzaken. Ook bij kraamvrouwenkoorts speelt "Streptococcus agalactiae" een rol. 


</doc>
<doc id="2896428" url="https://nl.wikipedia.org/wiki?curid=2896428" title="Alfred Kalthofen">
Alfred Kalthofen

Alfred Edmund Franz Josef Kalthofen (Prachatice, 7 juni 1891 - Amsterdam, 16 mei 1973) was een arts en officier van gezondheid in Nederlands-Indië en Nieuw-Guinea.

Kalthofen, zoon van een leraar klassieke talen, studeerde na zijn gymnasiumopleiding medicijnen in Praag en Halle, maar moest na het uitbreken van de Eerste Wereldoorlog in 1914 onder de wapenen. Na onder meer deelgenomen te hebben aan de gevechten aan het Isonzofront, werd hij in 1916 in de gelegenheid gesteld zijn studie te voltooien in Graz. Gedurende het laatste oorlogsjaar werkte Kalthofen als scheepsarts, na de oorlog in een Weens ziekenhuis. In 1920 werd hij geënthousiasmeerd voor een militaire carrière in Nederlands-Indië door generaal-majoor Nauta, inspecteur van de Militair Geneeskundige Dienst van het Nederlandsch-Indisch Leger die in Wenen op zoek was naar artsen. In 1921 vertrok de ongehuwde Kalthofen als officier van gezondheid tweede klasse naar Indië, waar hij werd geplaatst in Weltevreden en Magelang. Maar al spoedig meldde hij zich aan voor de afgelegen garnizoensplaats Long Nawang in Borneo, waar hij het 'onder de koppensnellers', de Dajak, uitstekend naar zijn zin bleek te hebben. 

Hij blijft werken onder de koppensnellers als hij in 1925 als gouvernementsarts vertrekt naar Merauke aan de zuidkust van Nieuw-Guinea, waar hij de charismatische missionaris Petrus Vertenten ontmoet. Deze heeft de noodklok geluid bij de Nederlandse overheid over de verwoestende werking van het granuloma venereum dat de plaatselijke Papoeabevolking bijna decimeert. Door zijn noodkreet en de daaruit volgende medische actie is Vertenten de geschiedenis ingegaan als de 'Redder der Kaja-Kaja's', maar het is dr. Kalthofen en zijn team geweest die de Papoea's rond Merauke daadwerkelijk gered hebben voor de ondergang. In die jaren in Merauke figureert Kalthofen in het succesvolle reisverslag van de Deen Aage Krarup Nielsen, "als de man die de kunst verstaat om met inlanders om te gaan en hun vertrouwen te winnen, zelfs van de wilde en primitieve koppensnellers, die deze streken bewonen" (p. 107). Kalthofen was de eerste arts van het 
strafkamp Boven-Digoel. Zij opvolger daar was L.J.A. Schoonheyt.

In 1929, tijdens zijn studieverlof, laat hij zich naturaliseren tot Nederlander en treedt in Wenen in het huwelijk. Hij heeft zich nu bekwaamd in de radiologie en wordt na zijn terugkeer in Nederlands-Indië radioloog in verscheidene militaire hospitalen. Kalthofen, inmiddels majoor, werkt in Tjimahi als hij wordt geïnterneerd door de Japanse bezetter. Hij zal de gehele bezettingstijd in krijgsgevangenschap op Java doorbrengen. In 1948 keert hij voorgoed terug naar Nederland, waar hij tot 1963 hoofd zal zijn van een consultatiebureau. Hij overlijdt op 81-jarige leeftijd.




</doc>
<doc id="2896990" url="https://nl.wikipedia.org/wiki?curid=2896990" title="Expertisecentrum Forensische Psychiatrie">
Expertisecentrum Forensische Psychiatrie

De Stichting Expertisecentrum Forensische Psychiatrie (EFP) is een Nederlandse stichting die wetenschappelijke onderbouwing in de forensische psychiatrie ondersteunt. De stichting regisseert en coördineert onderzoek en methodiekontwikkeling, verzamelt behandelprogramma’s en “best practices”, en bevordert kennisoverdracht tussen instituten in de forensische-psychiatrische psychiatrie, universiteiten en onderzoeksinstituten.
. De stichting is gevestigd te Utrecht

Het Expertisecentrum Forensische Psychiatrie is in 2002 opgestart, op initiatief van het ministerie van Justitie, het Ministerie van Volksgezondheid, Welzijn en Sport en de Nederlandse instellingen voor forensische psychiatrie, als antwoord op een behoefte bij tbs-klinieken aan specifiek onderzoek en coördinatie van onderzoek naar de forensische psychiatrie en naar de effectiviteit van tbs-behandelingen. Om de onafhankelijkheid van het onderzoek te waarborgen werd in 2003 de onafhankelijke stichting opgericht. 

Het Expertisecentrum Forensische Psychiatrie verricht zelf geen onderzoek, maar stimuleert door onderzoeksinstituten, universiteiten en instellingen in de forensische psychiatrie uit te voeren gezamenlijk onderzoek. Het EFP neemt overkoepelende activiteiten, die voor de individuele instellingen moeilijk uitvoerbaar zijn, voor zijn rekening. Daarbij richt de stichting zich met name op:

Het Expertisecentrum Forensische Psychiatrie omschrijft zijn taak als “makelen en schakelen”. Daarmee bedoelt de stichting dat de verschillende activiteiten in samenhang worden uitgevoerd, wat moet leiden tot een geïntegreerd aanbod.



</doc>
<doc id="2897627" url="https://nl.wikipedia.org/wiki?curid=2897627" title="Spuitgat">
Spuitgat

Een spuitgat of spiraculum is een opening bovenaan het hoofd van een walvis waardoor deze dieren ademen. Dit is vergelijkbaar met de neusgaten van andere zoogdieren. Oorspronkelijk zaten deze gaten ook vooraan de kop bij walvissen, maar geleidelijk aan evolueerden ze naar hun huidige positie. Door een spuitgat wordt niet alleen lucht uitgeademd, maar ook slijm en vocht.

Het neusgat evolueerde van vooraan de kop, aan de neus, tot bovenaan de kop. Zo kunnen walvissen ademhalen zonder nog langer hun snuit uit het water te moeten steken. In de embryonale fase van een walvis bevindt de neusopening zich nog steeds vooraan de neus, zoals bij landzoogdieren, maar naarmate het embryo zich ontwikkelt, verschuift de opening meer naar de top van de kop.

Typisch voor walvissen is dat wanneer ze naar het wateroppervlak komen om uit te ademen en de lucht krachtig uit het spuitgat stuwen, er een "pluim" van gecondenseerde waterdamp ontstaat. Deze witte "pluim", waarvan de vorm vergelijkbaar is met een fontein of geiser, kan ook gedeeltelijk veroorzaakt worden door water dat boven het spuitgat zit.

De spuitgaten worden bedekt door gespierde kleppen die water tegenhouden wanneer de walvis onder water zwemt. In ontspannen toestand bedekt de flap het spuitgat. Het spuitgat leidt naar de luchtpijp van de walvis en vervolgens naar de longen. In tegenstelling tot de meeste andere zoogdieren kunnen walvissen niet ademen door hun mond. Hun luchtpijp is echter verbonden met hun blaasgat; walvissen kunnen zo hun mond open doen onder water zonder te verdrinken.

De meeste walvissen kunnen hun adem 7-30 minuten inhouden, potvissen zelfs tot wel 2 uur. Gewoonlijk ademen ze 1 tot 2 keer per minuut wanneer ze reizen (mensen 15 tot 18 keer) en een ademteug duurt 1/2 seconde. Bij elke uitademing persen ze met een grote kracht bijna 90% van alle oude/gebruikte lucht uit hun longen (mensen slechts ongeveer 12-18%).

Baleinwalvissen hebben twee naast elkaar geplaatste spuitgaten, tandwalvissen slechts een. Dit komt doordat de meeste zoogdieren twee neusgaten hebben (blaasgat equivalenten), maar een van de neusgaten (lucht-passages) van tandwalvissen geëvolueerd is naar hun echolocatie-systeem, waardoor ze nu maar één blaasgat hebben.

De baleinwalvissen hebben een verticale pluim. De pluim van noordkapers en de Groenlandse walvissen zijn V-vormig en kunnen wel 5 m hoog reiken. Bultruggen hebben een borstelig spuitgat en spuiten een bossige en hartvormige "pluim" tot 3,5 m hoog, gewone vinvissen hebben een lange, dunne "pluim" , de blauwe vinvis spuit tot wel 12 m hoog. Tandwalvissen hebben maar één blaasgat, zo is het blaasgat van de potvis aan de linkerkant van de kop geplaatst en blaast hij in een hoek van 45 graden.

Walvissen kunnen geluid maken door luchtzakjes net onder het blaasgat voor communicatie en (voor die soorten die in staat zijn) echolocatie. Deze luchtzakken zijn gevuld met lucht, die vervolgens weer wordt vrijgegeven om geluid te produceren in een vergelijkbare wijze bij lucht uit een ballon.




</doc>
<doc id="2898136" url="https://nl.wikipedia.org/wiki?curid=2898136" title="Syndroom van Waterhouse-Friderichsen">
Syndroom van Waterhouse-Friderichsen

Het syndroom van Waterhouse-Friderichsen is een levensbedreigende stoornis van de bijnieren veroorzaakt door bloedingen, bijna altijd veroorzaakt door een ernstige infectie. Vooral kinderen worden getroffen.

De aandoening is voor het eerst in 1894 beschreven door Arthur Francis Voelcker (1861-1946).

Het syndroom van Waterhouse-Friderichsen is genoemd naar de Engelse internist Rupert Waterhouse (1873–1958) en de Deense kinderarts Carl Friderichsen (1886–1979), die respectievelijk in 1911 en 1918 een artikel over een patiëntje met dit syndroom schreven.

Diverse bacteriën worden met deze aandoening in verband gebracht. Een sepsis met meningokokken "(Neisseria meningitidis)" is de meest voorkomende oorzaak. Maar ook "Streptococcus pneumoniae", "Mycobacterium tuberculosis", "Staphylococcus aureus" (met name bij kinderen) en "Haemophilus influenzae" kunnen Waterhouse-Friderichsen veroorzaken. Het syndroom kan ook worden veroorzaakt door het Cytomegalovirus.

Door de veroorzakers worden endotoxinen geproduceerd, die een activering geven van de bloedstolling en bovendien een shock veroorzaken. Door de massale bloedstolling wordt de doorbloeding van organen en weefsels bedreigd.

In zeldzame gevallen wordt het syndroom niet door een infectie veroorzaakt, maar als bijwerking van medicijnen of als gevolg van een aangeboren stofwisselingsziekte.

Het syndroom van Waterhouse-Friderichsen is de ernstigste vorm van meningokokkensepsis. Onbehandeld leidt deze altijd tot de dood, maar zelfs met behandeling verloopt deze ziekte in de meeste gevallen fataal.

De infectie begint aspecifiek met koorts, rillen, braken, hoofdpijn en verminderde eetlust.
Spoedig daarna ontwikkelt zich een vlekkige huiduitslag, die overgaat in petechiën en een purpura. De extremiteiten worden blauw. De infectie leidt tot ernstige bloedingen in één of (meestal) beide bijnieren, meestal tevens gepaard gaande met een ernstig orgaanfalen, septische shock, diffuse intravasale stolling met een snel ontwikkelende bijnierschorsinsufficiëntie. De patiënt raakt snel in coma en uiteindelijk kan daarop binnen 6-12 uur de dood volgen.

Bloedonderzoek toont een hypoglykemie met een hyponatriëmie en hyperkaliëmie. de ACTH-stimulatietest toont bijnierfalen aan. Leukocytose is vaak niet sterk en soms is er zelfs een leukopenie, wat een slecht voorteken is. Het C-reactief proteïne (CRP) kan verhoogd of bijna normaal zijn. Trombopenie is soms extreem: een verandering van de protrombinetijd (PT) en geactiveerde partiële tromboplastinetijd (APTT) die wijzen op diffuse intravasale stolling. Verder is er acidose en acuut nierfalen.
Er kunnen meningokokken gekweekt worden uit bloed en hersenvocht; deze kunnen soms ook al gezien worden in uitstrijkjes van plekken in de huid.

Meestal is er bij dit type infectie geen sprake van een meningitis.

De belangrijkste methode om deze aandoening te voorkomen is routinematige vaccinatie, onder andere tegen meningococcus en tegen Haemophilus influenzae. Dit is met name geïndiceerd voor mensen die werken in de gezondheidszorg, mensen bij wie de milt is verwijderd, patiënten met sikkelcelanemie of bepaalde stoornissen in het immuunsysteem.

Het syndroom van Waterhouse-Friderichsen is levensbedreigend en moet onmiddellijk behandeld worden met de juiste antibiotica. Daarnaast is ook behandeling met corticosteroïden en mineralocorticoïden nodig. Bij ademhalingsstilstand moet beademd worden.
Als de nierfunctie uitvalt, is hemodialyse nodig.


</doc>
<doc id="2898992" url="https://nl.wikipedia.org/wiki?curid=2898992" title="Tibiotarsus">
Tibiotarsus

De tibiotarsus is een bot tussen het femur (dijbeen) en de tarsometatarsus in de poot van een vogel. Het is een versmelting van de tibia met het proximale deel van de tarsus.

Een gelijkende structuur kwam ook voor bij de Heterodontosauridae uit het mesozoïcum. Deze kleine ornithopode dinosauriërs waren echter niet verwant aan de vogels, waardoor de gelijkenis van hun voetbeenderen met die van vogels het best verklaard kan worden door convergente evolutie.


</doc>
<doc id="2899462" url="https://nl.wikipedia.org/wiki?curid=2899462" title="Pedro Brugada">
Pedro Brugada

Pedro Brugada (Girona, 11 augustus 1952) is een Spaans-Belgische cardioloog. Samen met zijn broers Josep Brugada en Ramon Brugada is hij een van de naamgevers van het Syndroom van Brugada, een zeldzame en meestal erfelijke ionkanaalziekte van het hart, die bij schijnbaar gezonde mensen tot een plotse dood door hartstilstand kan leiden, meestal bij jongvolwassenen. 

Pedro Brugada was de oudste van vier kinderen van Ramón Brugada en Pepita Terradellas. Hij studeerde geneeskunde aan de universiteit van Barcelona en volgde een opleiding cardiologie in het academisch ziekenhuis van Barcelona. Hij werkte aan het Hospital Sant Pau i Santa Tecla, aan de Universiteit Maastricht en aan het Onze-Lieve-Vrouwziekenhuis te Aalst. Sinds 1 januari 2007 is hij verbonden aan het Universitair Ziekenhuis Brussel. Hij combineert die betrekking met een praktijk in Aalst.

In 1992 beschreven de gebroeders Brugada acht patiënten die na een hartstilstand met succes werden gereanimeerd en die bij een elektrocardiogram geen enkel teken van hart- en vaatziekten vertoonden behalve een afwijkend rechterbundeltakblok. De oorzaak van het syndroom was op dat moment niet duidelijk. 

Pedro Brugada screende in 2010 een vierhonderdtal jeugdvoetballers bij Eendracht Aalst op aangeboren hartafwijkingen.
Vanaf 1 januari 2013 wilde hij alle twaalfjarigen op hartproblemen screenen. Daarmee wil hij plotse sterfgevallen van onder anderen jonge sporters vermijden.

Ex-roker Pedro Brugada is ook bekend om zijn scherpe kritiek op het Belgische beleid met betrekking tot tabaksverslaving en op rokers zelf. Zo is hij voorstander van een totaal rookverbod overal (ook in de huiskamer) en stelt hij voor dat de gemeenschap bepaalde medische ingrepen bij rokers niet langer terugbetaalt. "Want de ziektes die ze krijgen, kunnen ze voorkomen door te stoppen met roken".

Op 25 augustus 2012 ontving Brugada in München de gouden medaille van de Europese Cardiologische Vereniging.

Brugada nam voor de Open Vld met succes deel aan de Belgische gemeenteraadsverkiezingen 2012 in de Oost-Vlaamse gemeente Lede. Hij is waarnemend voorzitter van het OCMW in Lede. Bij de Europese verkiezingen van 2014 stond hij op de voorlaatste plaats op de opvolgerslijst van Open Vld.


</doc>
<doc id="2900092" url="https://nl.wikipedia.org/wiki?curid=2900092" title="Jongelieden Geheel-Onthouders Bond">
Jongelieden Geheel-Onthouders Bond

De Jongelieden Geheel-Onthouders Bond (JGOB) was een Nederlandse jeugdbeweging met sterk proletarische inslag gericht op arbeidersjongeren van 14 tot 23 jaar. Zij werd op tweede kerstdag 1912 te Haarlem opgericht en opgeheven in 1950.

De vereniging had soortgelijke idealen als de in 1906 opgerichte Kweekelingen Geheelonthouders Bond (KGOB), deze vereniging richtte zich echter alleen op kwekelingen. Na het afwijzen van het "Algemeen" worden van de KGOB is de JGOB ontstaan. De JGOB richtte zich niet specifiek op de arbeidende jeugd maar in de praktijk verrichtte het grootste deel van de jongeren handarbeid. Ondanks dat, of juist doordat, de JGOB ontstond vanuit het milieu van de KGOB, werd de spanning tussen de twee jeugdbewegingen groot. De JGOB groeide snel wat soms organisatorische problemen gaf. In de periode eind 19e begin 20e eeuw ontstonden veel organisaties die zich op de jeugd richtten. Harmsen verklaart dit uit het gegeven dat het "normale" generatieconflict door de industrialisatie en de nieuw ontstane verhoudingen scherper werd. Ook werd in deze tijd het gezin, als factor voor het overdragen van de overgeleverde cultuur minder belangrijk.

De JGOB typeert zich door:

Bovengenoemde elementen waren ook formeel onderdeel van de uitgangspunten van de JGOB. Hieronder volgt een aantal kenmerken die dat niet waren maar een minstens zo belangrijke rol hebben gespeeld.

De JGOB werd door de jongeren zelf bestuurd, er was dus geen ouder kader of parapluorganisatie waar men onder viel. Deze vorm wekt om verschillende reden kritiek op bij "aanpalende" organisaties zoals de SDAP en de Nederlandse Vereniging tot Afschaffing van Alcoholhoudende Dranken, kortweg de NV, zie ook onder het kopje Relatie met andere organisaties

De activiteiten werden veelal op zondag georganiseerd omdat dan iedereen vrij was. De vijfdaagse werkweek was nog ver weg. De activiteiten sloten aan bij de genoemde kenmerken, bijvoorbeeld wandeltochten, muziek, toneel. Ook werd gecolporteerd met het eigen orgaan "Jonge Strijd".

Er zijn twee zaken die in het oog springen:

Vlak na de oprichting groeide de JGOB sterk (+/- 1000 leden), in de jaren 1927-1933 viel dit aantal terug tot ongeveer 500 leden. In de jaren er na liep dit zelfs terug tot 239 leden en bij het uitbreken van de Tweede Wereldoorlog in 1940 waren er nog maar 192 leden. In de oorlogsjaren liep het aantal leden echter weer sterk op tot 600, mede door het verdwijnen van andere jongerenbewegingen zoals de AJC en de Orde van Jonge Tempelieren (OVJT.) Na de oorlog schommelde het ledental tussen de 160 en 200 leden en zijn er diverse pogingen om met andere groepen te fuseren. In 1950 hief de JGOB zich op en sloten de resterende leden zich aan bij de Vrije Jeugdbeweging, de VJB. Daarmee kwam formeel een einde aan het bestaan van de JGOB.

In sommige delen van Nederland is de JGOB een onderdeel van een "Blauwe" organisatieketen waar je van de "wieg tot het graf" terechtkon. Het gaat niet om een formele relatie tussen de organisaties, maar de verbinding via de familie is vaak hecht.

In Beverwijk bijvoorbeeld:

Al bij de oprichting van de JGOB werd vanuit de bestaande blauwe organisaties kritiek geleverd. De Nederlandse Vereniging tot Afschaffing van Alcoholhoudende Dranken kortweg de NV ging daarin zelfs zover dat ze het oprichtingscomité van de JGOB een brief stuurde waarin de oprichting werd gekenmerkt als het "desorganiseren" van de voortgang die de NV had geboekt. Deze negatieve houding is als volgt te verklaren: de NV had een ideologische binding met de SDAP Vanuit deze hoek had men slechte ervaringen met het radicalisme en ontwikkeling van de zelfstandige, maar wel gelieerde jeugdbeweging De Zaaier. In 1911 richtte de SDAP een eigen geleide jeugdorganisatie (Jongelieden-Organisatie der SDAP) op; de oprichting van de JGOB in 1912 zag men als een bedreiging. De J.O. werd in 1918 samengevoegd met het jeugdwerk van de NVV tot de Centrale van Arbeidersjeugdverenigingen, later Arbeiders Jeugd Centrale (AJC) genoemd.

De wrijving tussen de JGOB en de AJC bleef ook in latere jaren bestaan. In het boek Rood als je Hart besteedt van der Louw er zelfs een apart hoofdstuk aan. Hij stelt dat naast andere "concurrerende" jeugdorganisaties de JGOB de belangrijkste steen des aanstoots lijkt: "Het heeft er wel eens de schijn van dat de AJC feller wordt naarmate een andere organisatie dichter bij haar in de buurt komt."


</doc>
<doc id="2901290" url="https://nl.wikipedia.org/wiki?curid=2901290" title="Doping op de Olympische Zomerspelen 2012">
Doping op de Olympische Zomerspelen 2012

Dit artikel geeft een overzicht van dopinggevallen voor en tijdens de Olympische Zomerspelen van 2012 in Londen.

Sommige atleten die zich hadden gekwalificeerd voor de Spelen werden uitgesloten van deelname op basis van positieve dopingtests afgenomen vóórdat ze naar de Spelen afreisden; daaronder:

De antidopingcampagne van de Olympische Zomerspelen 2012 in Londen begon op 16 juli 2012. In totaal zouden tot het einde van de Spelen meer dan 5000 dopingtests uitgevoerd worden. Volgens de regels van het IOC verjaren dopinggevallen na acht jaar, zodat atleten nog tot augustus 2020 kunnen gesanctioneerd worden voor dopingovertredingen op de Spelen (analoog aan het geval Ivan Tsichan hierboven).

Op basis van positieve dopingtests afgenomen in Londen vóór de start van hun competitie, werden deze atleten uitgesloten van deelname aan de Spelen:


Tijdens de Olympische wedstrijden werden de volgende atleten betrapt op het gebruik van verboden middelen:



</doc>
<doc id="2901455" url="https://nl.wikipedia.org/wiki?curid=2901455" title="Hydroxytyrosol">
Hydroxytyrosol

Hydroxytyrosol of 3,4-dihydroxyfenylethanol is een polyfenol. De stof komt voor in olijven. Het is een biologisch actieve stof die antioxiderend, antimicrobieel en radicaalvangend is. Na galluszuur is het een van de krachtigste antioxiderende plantenstoffen. In zuivere vorm is het een kleurloze en reukloze vloeistof.

Hydroxytyrosol kan uit olijfbladeren, olijven of olijfpulp (na extractie van olijfolie) verkregen worden. Het komt ook voor in olijfolie zelf, onder de vorm van de ester oleuropeïne; dit is de ester van hydroxytyrosol met elenolzuur. De hydrolyse van oleuropeïne tot hydroxytyrosol kan gebeuren door melkzuurbacteriën. Het gehalte aan hydroxytyrosol is veel hoger in olijven of olijfbladeren dan in olijfolie.

Hydroxytyrosol biedt therapeutische mogelijkheden voor de behandeling van chronische ziekten zoals cardiovasculaire aandoeningen en kanker. Het verhindert met name de samenklontering van bloedplaatjes. De antioxiderende activiteit van hydroxytyrosol zou bescherming kunnen bieden tegen DNA-beschadiging van cellen door genotoxische stoffen zoals orthofenylfenol en de daarmee samenhangende carcinomen.


</doc>
<doc id="2901574" url="https://nl.wikipedia.org/wiki?curid=2901574" title="Carbolzeep">
Carbolzeep

Carbolzeep of teerzeep is een zeep die fenol, oude naam carbolzuur, bevat en werd vroeger gebruikt als een mild ontsmettingsmiddel tegen bacteriën en huidziekten. 

De zeep is huidirriterend, heeft een teerlucht en werd veel in ziekenhuizen gebruikt. Nu wordt de zeep nog verspreid onder slachtoffers van rampen door onder meer het Rode Kruis.

De zeep werd onder andere tot 1920 geproduceerd door Gebrs. Dobbelmann in Nijmegen. In Engeland werd de zeep voor het eerst geproduceerd in 1894 door Lever Brothers soap.

In Engeland werd carbolzeep nog op staatsscholen gebruikt tot de jaren 1970; in Schotland zelfs tot eind 1980. In de Caraïben, vooral op Jamaica, wordt carbolzeep nog steeds gebruikt.



</doc>
<doc id="2902669" url="https://nl.wikipedia.org/wiki?curid=2902669" title="Hypogonadisme">
Hypogonadisme

Hypogonadisme is een te lage spiegel van geslachtshormonen, door verminderd functioneren van de gonaden. Hierdoor is er een abnormaal lage waarde van testosteron bij mannen of abnormaal lage waarden van oestrogenen en progestagenen bij vrouwen.


</doc>
<doc id="2903024" url="https://nl.wikipedia.org/wiki?curid=2903024" title="Internetzelfmoord">
Internetzelfmoord

Een internetzelfmoord is een zelfmoord gepleegd en uitgezonden via het internet of als resultaat van een zelfmoordpact gemaakt via het internet.
Door de alomtegenwoordigheid van het internet heeft het een sterke band met zelfmoord. Een onderzoek heeft aangetoond dat individuen met een groot risico op zelfmoorden die online komen voor zelfmoordgerelateerde doeleinden, meer symptomen van zelfmoordneigingen toonden, minder snel hulp zochten en minder hulp ontvingen dan online users die dit niet deden. Juridische obstakels zorgen er ook voor dat veel overheden niet op een effectieve manier pro-zelfmoord sites en sites die zelfmoordmethodes toelichten, kunnen aanpakken. De medische wereld waarschuwt ervoor dat zelfmoordmethodes die men kan vinden op het internet potentieel veel dodelijker zijn dan methodes die mensen anders zouden overwegen. De politie in het Verenigd Koninkrijk uitte in 2008 dat ze zich bezorgd maakte dat internetcultussen en de behoefte om prestige te bereiken via online memorials zelfmoorden zelf gaan aanmoedigen.

Alhoewel het grootste deel van deze internetgerelateerde zelfmoordpacten hebben plaatsgevonden in Japan, komen gelijkaardige feiten ook voor in andere landen zoals Duitsland, België, Nederland, Zuid-Korea, China, Australië, Noorwegen, Canada, de Verenigde Staten, Zweden en het Verenigd Koninkrijk.

Het eerste geweten internetgerelateerde zelfmoordpact deed zich voor in Japan in oktober 2000, met later nog een incident in februari 2003, dat een mijlpaal werd voor de zelfmoordpacten in Japan door de enorme media-aandacht

Ondanks de hevige media-aandacht, zijn internetgerelateerde zelfmoorden toch vrij zeldzaam. Een bekend voorbeeld bij deze zelfmoorden is die van Hiroshi Maeue, die op 28 maart 2007, veroordeeld werd tot de doodstraf door ophanging, na het vermoedelijke vermoorden van drie deelnemers van een zelfmoordpact.

Een artikel gepubliceerd in het British Medical Journal in december 2004, door dr. Sundararajan Rajagopal, waarschuwt, vanuit een psychiatrisch perspectief, voor dit nieuwe fenomeen van deze cyberzelfmoordpacten. Dr. Rajagopal vermeld dat "De recente zelfmoordpacten in Japan geïsoleerde fenomenen kunnen zijn in een land dat vooraf al aangetoond heeft het hoogste aantal zelfmoordpacten te hebben. Anderzijds kunnen ze ook een voorbode zijn van het vaker voorkomen van deze nieuwe, gevaarlijke trend, met meer soortgelijke incidenten tussen vreemden die elkaar ontmoeten op het internet. Als dit laatste het geval is, dan gaat de epidemiologie van de zelfmoordpacten wellicht veranderen, waarbij meer jonge mensen die op zichzelf leven en die zelfmoord zouden gepleegd hebben, dit nu samen kunnen doen met gelijkgezinde personen.

Een artikel gepubliceerd door het Canterbury Suicide Project maakt enkele bijzondere vergelijkingen tussen de "traditionele" zelfmoordpacten en de recentere internetgerelateerde zelfmoordpacten. Uit het artikel blijkt dat de traditionele zelfmoordpacten enorm zeldzaam zijn en gewoonlijk aanspreekt tot oudere individuen (50 tot 60 jaar oud) en veel minder voorkomt bij adolescenten. Ook komen ze gewoonlijk voor tussen individuen met een familiaire band en gelijksoortige psychiatrische pathologieën.

De internetgerelateerde zelfmoordpacten zijn anderzijds vrijwel het tegenovergestelde. Het gaat meer om jongere mensen die meestal vreemden voor elkaar zijn of toch een platonische vriendschap delen, waarbij een opvallende gelijkenis een klinische depressie zou zijn.



</doc>
<doc id="2904302" url="https://nl.wikipedia.org/wiki?curid=2904302" title="Alfacaroteen">
Alfacaroteen

Alfacaroteen is, na bètacaroteen, de meest voorkomende vorm van caroteen. Het verschil tussen alfa- en bètacaroteen is de positie van de dubbele binding in één van beide eindstandigde cyclohexaanringen.

Het lichaam zet alfacaroteen om in vitamine A (retinol) en wordt daarom ook wel provitamine A genoemd. Alfacaroteen functioneert als anti-oxidant. Een studie uit 2011 wees uit dat hogere bloedconcentraties aan alfacaroteen in het lichaam gepaard gaan met een lager risico om te sterven. Bij vrouwen liggen typische serumconcentraties op 5,31 µg/dL; bij mannen is dat 4,22 µg/dL.

Groenten die kunnen dienen als bron voor alfacaroteen zijn wortelen, broccoli, spruitjes, spinazie, pompoen, sperziebonen en sla. Ook in kiwi wordt de stof aangetroffen.


</doc>
<doc id="2906183" url="https://nl.wikipedia.org/wiki?curid=2906183" title="Leerfetisjisme">
Leerfetisjisme

Leerfetisjisme is in de ruimste zin het aangetrokken zijn tot kleding en accessoires van leer. Dit hoeft niet per definitie in seksuele zin te zijn, maar gaat hier vaak wel mee gepaard.

Het verschijnsel komt hoofdzakelijk (maar niet exclusief) voor bij homoseksuele mannen. Naast het sneakerfetisjisme behoort ook het leerfetisjisme onder homomannen tot de populairste vormen van seksueel fetisjisme. Er bestaan naast speciale bars dan ook vele feesten voor leerliefhebbers. Homoseksuele mannen met een leerfetisjisme worden ook wel 'leermannen' of 'leernichten' genoemd.

In veel grote steden zijn soms meerdere bars, clubs en/of winkels gevestigd die speciaal op leermannen gericht zijn. Tezamen met hun publiek worden deze voorzieningen de lokale leerscene of "leather scene" genoemd. Deze bars en clubs kenmerken zich vaak doordat zij voorzien zijn van een darkroom, waar men al dan niet anoniem seks kan hebben.

In Amsterdam bevindt het centrum van de leerscene zich in de Warmoesstraat. Deze subcultuur kwam hier medio jaren vijftig op, toen Hotel Tiemersma aan de Warmoesstraat 20 geopend werd. Als een dependance werd in 1965 de leerbar Argos geopend in de Heintje Hoekssteeg, die later verplaatst werd naar de Warmoesstraat. Daar volgden nog meer leerbars en van 1987 t/m 2010 was er ook een eigen discotheek genaamd Cockring, die in 2011 heropend werd onder de naam Club Fuxxx.

De Argos werd per 2 januari 2015 gesloten, nadat eerder al leerhotel The Stablemaster en Club Fuxxx verdwenen. Deze teruggang van de leerscene wordt wel gezien als een gevolg van de opkomst van internetdating door middel van apps als Grindr, waardoor speciale plekken niet meer nodig zouden zijn om elkaar te ontmoeten of seks te hebben. Volgens anderen is er echter nog steeds wel een markt voor speciale bars, vooral als zij zich op een wat breder publiek dan alleen de leermannen richten.

Naast de algemene Gay Pride Parades, zijn er in diverse steden ook "Leather Prides" gekomen, met speciale feesten en activiteiten rondom de lokale leerbars. Voorbeelden zijn:




</doc>
<doc id="2906603" url="https://nl.wikipedia.org/wiki?curid=2906603" title="Linagliptine">
Linagliptine

Linagliptine, merknaam Trajenta, is een geneesmiddel dat wordt gebruikt bij de behandeling van diabetes mellitus. Het is een selectieve dipeptidylpeptidase 4 (DPP-4)-remmer. Het voorkomt hydrolyse van de incretinehormonen door het enzym DPP-4. Hierdoor stijgen de plasmaconcentraties van de actieve vorm van GLP-1 (glucagon-achtig-peptide-1) en GIP (glucose-afhankelijk-insulinotroop-eiwit). Door deze toename van GLP-1 en GIP wordt de insulineafgifte verhoogd en de glucagonconcentratie verlaagd op glucoseafhankelijke wijze. Dit leidt bij diabetes mellitus type 2 tot een lager HbA1c-gehalte en lagere nuchtere en postprandiale glucosewaarden.

Het is beschikbaar als tablet 5 mg. De dosering is 5 mg 1x per dag oraal. Bij verminderde nierfunctie hoeft de dosering als enige in de groep van de (DPP-4)-remmers niet te worden aangepast, omdat de stof maar voor 5% via de nier wordt uitgescheiden. Linagliptine geeft geen wisselwerking met andere geneesmiddelen. Zelf wordt de stof versneld afgebroken door sterke CYP3A4 inductoren zoals rifampicine. De maximale bloedspiegel daalt dan ruim 40%. Het gebruik wordt dan ontraden.

Linagliptine werd op 6 oktober 2011 geregistreerd voor gebruik in Europa.

Bij de behandeling van diabetes mellitus type 2 heeft linagliptine als monotherapie, tweevoudige therapie in combinatie met metformine en drievoudige therapie in combinatie met metformine en een sulfonylureumderivaat een gelijke therapeutische waarde als sitagliptine, vildagliptine en saxagliptine bij dezelfde indicaties. 

Op 14 maart 2013 bracht de FDA een waarschuwing naar buiten voor een hogere kans op pancreatitis.
Ook het EMA stelt een onderzoek in.


</doc>
<doc id="2908028" url="https://nl.wikipedia.org/wiki?curid=2908028" title="Cornelis Wilhelmus Vinkhuyzen">
Cornelis Wilhelmus Vinkhuyzen

Cornelis Wilhelmus Vinkhuyzen (Delft, 1 april 1813 - 's-Gravenhage, 7 november 1893) was een Nederlands arts.

Dr. C.W. Vinkhuyzen was lid van de patricaatsfamilie Vinkhuyzen en een zoon van houthandelaar Cornelis Vinkhuijzen (1786-1814) en Cornelia van den Akker (1783-1852). Hij trouwde in 1840 met Maria Berbera Boom (1816-1862), uit welk huwelijk acht kinderen geboren werden. Een van hen was Maria Cornelia Wilhelmina Vinkhuyzen (1842-1906) die trouwde met de latere generaal-majoor François de Bas (1840-1931) waardoor Vinkhuyzen de grootvader werd van vertaalster M.F. de Bas (1865-?).

Vinkhuyzen werd officier van gezondheid 1e klasse en daarna geneesheer te ‘s-Gravenhage. Hij werd ook bekend als lijfarts van Koning Willem III der Nederlanden. Op 15 november 1861 werd hij door de koning benoemd tot Commandeur in de Orde van de Eikenkroon.


</doc>
<doc id="2908279" url="https://nl.wikipedia.org/wiki?curid=2908279" title="Basilaire membraan">
Basilaire membraan

De basilaire membraan, membrana basilaris of lamina basilaris is een stijve membraan in het slakkenhuis, onderdeel van het binnenoor. De basilaire membraan speelt een belangrijke rol bij de voortplanting van geluid door het slakkenhuis. Het feitelijke gehoororgaan, het orgaan van Corti met zijn 30.000 haarcellen rust op de basilaire membraan, vandaar de naam "basilair" (van het woord basis).

Dit artikel bespreekt eerst de anatomie van de basilaire membraan. Vervolgens wordt toegelicht hoe men momenteel de functie van de membraan bij het waarnemen van geluid beziet. Daarna wordt ingegaan op de wetenschappelijke theorieën die in het verleden zijn geformuleerd over de rol van dit kleine onderdeel van het oor. Het artikel eindigt ten slotte met een kort overzicht van afwijkingen die kunnen optreden aan de basilaire membraan.

De basilaire membraan loopt over vrijwel de gehele lengte van het spiraalvormige slakkenhuis in het binnenoor. De membraan zit aan de binnenzijde vast aan het bot van het slakkenhuis, via de lamina spiralis ossea'. Aan de buitenzijde zit de membraan vast aan het ligamentum spirale, dat op zijn beurt weer aan het bot van het slakkenhuis vast zit. De basilaire membraan, aangeduid met het cijfer 1 in de afbeelding hiernaast, vormt de scheiding tussen twee met vloeistof gevulde holten in het slakkenhuis, namelijk de scala tympani en de scala media. In de scala media bevindt zich het orgaan van Corti. Het orgaan van Corti bevat de haarcellen die gaan bewegen als er geluidstrillingen in het oor terechtkomen.

Een andere membraan in het slakkenhuis is Reissners membraan (ook wel membrana vestibularis genoemd). De Reissners membraan is aangeduid met het cijfer 2 in de afbeelding hiernaast. Deze membraan zit tussen de scala media en de scala vestibuli. De scala vestibuli is via het ovale venster met het middenoor verbonden. In het middenoor, ook wel vestibulum auris genoemd, bevinden zich de gehoorbeentjes.

Aan het eind van het slakkenhuis, de apex, komen de basilaire membraan en de Reissners membraan bij elkaar. De membranen lopen echter niet helemaal door tot het eind van het slakkenhuis maar eindigen eerder. Daardoor zijn de vloeistofholtes scala tympani en scala vestibuli aan het eind van het slakkenhuis met elkaar verbonden. De verbinding is een kleine opening, die helicotrema wordt genoemd.

De vloeistof in de scala tympani en scala vestibuli is perilymfe en heeft een soortgelijke samenstelling als de extracellulaire vloeistof op andere plaatsen in het lichaam. De vloeistof in de scala media is endolymfe en lijkt op de intracellulaire vloeistof, met een hoge concentratie kaliumionen en een lage concentratie natriumionen.

De basilaire membraan vormt dus de scheiding tussen twee holtes met een verschillend samengestelde vloeistof, en is de basis van het orgaan van Corti.

De basilaire membraan is aan beide kanten met cellen bekleed. Aan de onderzijde zitten de cellen die de gehele scala tympani bekleden. Aan de bovenzijde is de membraan bekleed met de gespecialiseerde cellen van de scala media.

Naast de basilaire membraan en Reissners membraan bevat het slakkenhuis nog een derde membraan. Dat is de membrana tectoria, dat geheel binnen de vloeistof van de scala media ligt en dat het orgaan van Corti afdekt. De haarcellen raken deze membrana tectoria.

Men kan zich de basilaire membraan voorstellen als een zeer langgerekte zwemvin (flipper); breed en dun aan het uiteinde, smaller en stijver bij de voet. Deze zwemvin is naar opzij en licht naar boven opgerold in de vorm van een puntig slakkenhuis. De voet zit onderaan, waar de buitenste winding van het slakkenhuis begint. Het andere eind – het brede deel met de platte tenen – komt tot helemaal bovenin, aan het eind van de binnenste winding.

Uitgerold is de basilaire membraan van een volwassen mens ongeveer 30-35 mm lang.

De basilaire membraan bestaat uit collageenvezels, die dwars staan op de lengteas. Deze vezels zijn bij het smalle deel van de membraan, bij het ovale venster, korter dan aan de top. De membraan is bij het ovale venster 40 μm breed, en aan het eind 500 μm (0,5 mm). De dikte van de vezels neemt daarbij in de richting van de top ook af.

De vorm van de basilaire membraan, aan het begin dus smal en dik, aan het eind lang en dun heeft gevolgen op het trillingsgedrag van de membraan. Dit gedrag speelt een belangrijke rol bij de gevoeligheid van het gehoor voor verschillende frequenties, zoals hierna blijkt.

De basilaire membraan zorgt voor de trillingsoverdracht van de geluidstrillingen in de vloeistoffen van het slakkenhuis naar de haarcellen in het orgaan van Corti.

Het geluid van buiten het lichaam komt via het trommelvlies en de gehoorbeentjes van het middenoor terecht op het ovale venster. Het ovale venster gaat trillen met de frequentie van het geluid, waardoor de vloeistof in de scala vestibuli wordt aangestoten. De vloeistoffen van het binnenoor zijn opgesloten in het bot van het slakkenhuis, en die ruimte kan dus niet uitzetten. Elke drukgolf die binnenkomt door de beweging van het ovale venster moet daarom het middenoor weer verlaten aan het andere uiteinde: bij het ronde venster.

Door de vloeistoffen in het slakkenhuis kunnen zich, net zoals in alle andere opgesloten vloeistoffen, alleen drukgolven voortplanten. Deze drukgolf begint bij het ovale venster, plant zich voort door de scala vestibuli, bereikt aan het eind van het slakkenhuis het helicotrema en gaat vervolgens door de scala tympani terug richting het ronde venster. Door het ronde venster wordt het geluid, verzwakt, weer afgestraald naar het middenoor. De drukgolven planten zich tijdens hun route door het slakkenhuis ook door in de vloeistof in de scala media. Deze stoten de basilaire membraan aan, die vervolgens ook gaat trillen met de frequentie van het geluid. De Reissners membraan, die de drukgolven ook passeren richting scala media en basilaire membraan, is erg flexibel, zodat de drukgolf makkelijk kan passeren en weinig beïnvloed wordt.

In de vloeistoffen van het binnenoor kunnen alleen longitudinale golven optreden, de genoemde drukgolven. In de basilaire membraan kunnen wel transversale golven optreden, dat wil zeggen dat de membraan gaat bewegen loodrecht (transversaal) op haar oppervlak en loodrecht op de voortplantingsrichting van de trilling, die van het ovale venster naar de apex loopt. De membraan gaat door de trillingen derhalve op- en neer bewegen met de frequentie van het geluid.

De haarcellen in het orgaan van Corti, die opgesloten zitten tussen de basilaire membraan en de membrana tectoria gaan hierdoor buigen. Deze buiging treedt vooral op in de toppen van de haarcellen (de stereocilia), kleine en heel dunne uitstulpingen van de haarcellen die de membrana tectoria raken. Door de buiging van de stereocilia ontstaat een elektrische ontlading (depolarisatie), waarbij kaliumionen worden afgestaan aan de vloeistof die de haarcellen omringt, de endolymfe. Als de stereocilia weer in de ruststand staan, treedt weer polarisatie van de haarcel op, waarbij de kaliumionen weer worden opgenomen uit de endolymfe. De nabijgelegen neuronen pikken dit ionentransport op en geven via de gehoorzenuw een elektrisch signaal aan de hersenen door.

Geluid heeft drie fysische eigenschappen die het gehoor kan verwerken, namelijk:

Het effect van de frequentie van het geluid op de trillingen van de basilaire membraan is beschreven in een algemeen geaccepteerde wetenschappelijke theorie, evenals het effect van het geluidsniveau, zoals hierna beschreven. Het is onbekend of de basilaire membraan een rol speelt bij het waarnemen van faseverschillen.

Zeer lage frequenties (15 Hz of lager) planten zich door de vloeistofkanalen in het slakkenhuis voort als een vlakke drukgolf, zonder de basilaire membraan in trilling te brengen. Deze frequenties zijn niet hoorbaar. De hogere frequenties lopen niet als een vlakke golf, maar vertonen afbuiging van een rechte weg, en brengen daardoor wel de basilaire membraan aan het trillen.

Het gedeelte van de basilaire membraan bij het ovale venster is smal en stijf, het gedeelte aan het andere eind is breder en daardoor flexibeler. Dit verschil in stijfheid heeft tot gevolg dat elke locatie op de basilaire membraan op een andere manier reageert op aangeboden geluidfrequenties. Het stijfste gedeelte, bij het ovale venster, reageert het sterkst op de hoge frequenties (20.000 Hz of meer); het slapste gedeelte, bij de apex, reageert vooral op de lage frequenties (100 Hz of nog lager). De maximale amplitudo van de basilaire membraan treedt op bij de frequenties die het beste passen bij de lokale breedte en dikte van de membraan. Voordat de trilharen bereikt worden, heeft de basilaire membraan dus al onderscheid gemaakt tussen geluid met verschillende frequenties, door de over de lengte variërende mechanische eigenschappen. Dit wordt tonotopie genoemd. De haarcellen worden het meest gestimuleerd op de plaats waar de basilaire membraan het hevigst trilt. De haarcellen aan de voet van de basilaire membraan worden dus het sterkst geëxciteerd bij hoge frequenties; die aan het einde door de lage frequenties. Elke geluidsfrequentie activeert dus een andere subpopulatie van haarcellen en bijbehorende zenuwvezels.

Bij iedere verdubbeling van de frequentie ligt het maximum van de uitwijking op de basilaire membraan ongeveer 3 mm dichter bij het ovale venster.

Als de basilaire membraan aan de voet met een hoge frequentie in trilling wordt gebracht, plant deze trilling zich voort tot aan het eind van de membraan. Deze beweging kan men zich voorstellen als de beweging van een flapperende wimpel.

Als het geluidsniveau van een geluid hoger is, gaat de basilaire membraan harder trillen, en over een groter gebied, met als gevolg een sterker signaal per haarcel, en een signaal vanuit meer haarcellen naar de hersenen.

De uitwijking van de basilaire membraan is in de orde van 1,5 nanometer.

Als de geluidsdruk hoger wordt, gaat de basilaire membraan dus over een groter gedeelte bewegen. Dit gebeurt echter niet symmetrisch rondom de locatie met maximale uitwijking. De fysieke uitbreiding van de trilling is het grootst in de richting van het ovale venster, naar het gebied dus dat gevoeliger is voor hogere frequenties. Dit feit verklaart de asymmetrie van de toonmaskering van geluid. Een hoog geluidsniveau maskeert de naastgelegen frequenties. De maskering is groter richting de hogere frequenties, zo is gebleken uit experimenteel maskeringsonderzoek.

De mensheid heeft zich al eeuwen geleden gebogen over de vraag hoe tonen ontstaan en hoe mensen verschillende frequenties kunnen horen. De eerste theorie stamt van Pythagoras, die leefde in de 6e eeuw voor Christus. Theorieën over de basilaire membraan zijn van recenter datum.

In 1758 stelde C.-N. Le Cat een model voor waarin de basilaire membraan uit snaren bestond, zoals in een klavecimbel. Helmholtz gebruikt een soortgelijk beeld.

Een latere theorie over de werking van de basilaire membraan stamt uit 1886. William Rutherford beschreef zijn visie dat de basilaire membraan als één geheel trilt, met een frequentie die gelijk is aan die van het geluid dat het trommelvlies en het ovale venster bereikt. De zenuwcellen zouden dan pulsen afvuren met deze frequentie. Uit later onderzoek bleek echter dat de vuurfrequentie van zenuwcellen beperkt is tot ongeveer 1000 Hz. Het menselijk gehoor kan echter veel hogere tonen waarnemen dan 1000 Hz. De theorie van Rutherford komt dus niet overeen met de waarneming.

E.G. Wever vond een oplossing voor dit probleem door het "volley-principe". Hogere vuurfrequenties zullen mogelijk zijn als de haarcellen samenwerken, en als ze bij de passage van een geluidsgolf achtereenvolgens een puls afvuren. Na het afvuren van de puls heeft de cel dan weer enige tijd beschikbaar om te herstellen voor de volgende puls. Experimenteel onderzoek liet echter zien dat zenuwcellen niet op deze manier samenwerken.

De Hongaarse Nobelprijswinnaar Georg von Békésy heeft rond 1960 als eerste de theorie gepostuleerd dat de basilaire membraan een belangrijke rol speelt door lokale trillingen, waarvan de plaats afhankelijk is van de frequentie. Uit het feit dat de basilaire membraan aan het eind 3 tot 4 keer zo breed is dan bij het ovale venster, en bovendien aan het eind veel minder dik is, schatte Von Békésy dat de stijfheid aan de voet 100x zo hoog was dan aan het eind, waardoor aan de voet de resonantiefrequentie van de membraan hoger is dan aan de top. Ook deze theorie verklaart echter niet volledig de waarnemingen. Zo verklaart dit model niet hoe mensen in staat zijn zeer geringe frequentieverschillen, van 1-3 Hz, waar te nemen.

De nu geldende wetenschappelijke theorie gaat voor de frequentie-scheiding van het oor dan ook niet alleen uit van lokale resonanties die in de basilaire membraan optreden, maar ook van de vuurfrequentie van de haarcellen, die vooral onder 1000 Hz een belangrijke rol zouden spelen.

Door veroudering kan aan de voet van de basilaire membraan verdikking optreden. Daardoor wordt het horen van met name hoge frequenties verstoord.

Door blootstelling aan zeer hoge geluidsniveaus, hoger dan 130 dB, kan de basilaire membraan ook lokaal scheuren.

Door een te grote productie van endolymfe in de scala media kan de basilaire membraan verplaatsen in de richting van de scala tympani. De verplaatsing treedt vooral op aan de apex en in het midden. Het gevolg is gehoorverlies. Mogelijk treedt ook bij de ziekte van Menière een soortgelijke verplaatsing op. Het gehoorverlies bij deze ziekte betreft dan ook vooral de lage tonen.


</doc>
<doc id="2910520" url="https://nl.wikipedia.org/wiki?curid=2910520" title="Berylliumsulfaat">
Berylliumsulfaat

Berylliumsulfaat is een extreem giftige anorganische verbinding van beryllium, met als brutoformule BeSO. De zuivere stof komt voor als een kleurloos kristallijn poeder, dat zeer goed oplosbaar is in water.

Berylliumsulfaat kan bereid worden door reactie van berylliumcarbonaat of berylliumhydroxide met zwavelzuur:

Van berylliumsulfaat zijn naast het watervrij zout ook meerdere hydraten bekend: het di-, mono- en commercieel verhandelde tetrahydraat. Deze hydraten verliezen door verhitting sequentieel hun kristalwater: het tetrahydraat gaat bij 111,5°C over naar het dihydraat, dat bij 158°C overgaat naar het monohydraat. Daarnaast is ook een hexahydraat bekend, dat reeds bij 76°C overgaat naar het dihydraat. De watervrije stof kan bekomen worden door verhitting tot ongeveer 400°C. Dit zout is stabiel tot temperaturen rond 580°C. Watervrij berylliumsulfaat is - in tegenstelling tot zijn hydraten - zeer moeilijk oplosbaar in water.

Berylliumsulfaat wordt gebruikt als Lewiszuur en bij de synthese van andere berylliumverbindingen. Daarnaast werd het, in combinatie met radiumsulfaat, gebruikt als neutronenbron bij de ontdekking van kernsplijting.

Berylliumsulfaat wordt ook aangewend in de homeopathie.



</doc>
<doc id="2911788" url="https://nl.wikipedia.org/wiki?curid=2911788" title="Postprandiaal">
Postprandiaal

Postprandiaal is de medische term voor 'na de maaltijd' in tegenstelling tot "preprandiaal" dat 'voor de maaltijd' betekent. Postprandiaal wordt ook wel gebruikt als tegenpool van "basaal", de 'normale' situatie. 

De term wordt vooral gebruikt in de context van het meten van bloedsuikerspiegels zoals bij diabetes mellitus; na de maaltijd zal de bloedsuikerspiegel anders zijn dan voor de maaltijd. 
De term komt voor bij een aantal ziektebeelden zoals postprandiale hyperglykemie, postprandiale hypotensie. 

Na de maaltijd (het "postprandium") wordt voedsel verteerd en vinden er voedselopname en metabolische processen plaats. Het lichaam komt in een toestand waarin het parasympathische zenuwstelsel actiever wordt terwijl het orthosympathische zenuwstelsel juist minder actief is; het lichaam rust uit en neemt voedsel op.


</doc>
<doc id="2914824" url="https://nl.wikipedia.org/wiki?curid=2914824" title="Marcus Nevianus">
Marcus Nevianus

Marcus Nevianus Gerardimontanus ("Marc Neefs" of "De Neve", Geraardsbergen, 1530 - ±1596) was een 16e-eeuwse arts en burgemeester van het Belgische Geraardsbergen, later priester in Gent.

In zijn "De plantarum viribus poematicum" (H. Wellaeus, Leuven 1563) beschreef Nevianus in 457 latijnse verzen de kracht der medicinale kruiden, in alfabetische volgorde, naar de griekse namen.
Door historische bronnen te raadplegen, zijn de Nederlandse namen toegevoegd aan de Griekse en Latijnse plantennamen.


</doc>
<doc id="2920706" url="https://nl.wikipedia.org/wiki?curid=2920706" title="Marsupialisatie">
Marsupialisatie

Marsupialisatie is het chirurgisch openen van een cyste en vervolgens zodanig hechten dat de cyste open blijft en permanent kan afvloeien. De techniek wordt toegepast bij pancreascystes, haarnestcystes en cystes van klier van Bartholin (Bartholinitis). Ook bij cystes in de mondholte zoals ranula wordt marsupialisatie wel toegepast.


</doc>
<doc id="2920953" url="https://nl.wikipedia.org/wiki?curid=2920953" title="Strontiumranelaat">
Strontiumranelaat

Strontiumranelaat is een strontiumzout van ranelinezuur. Het is een relatief nieuw geneesmiddel (toegelaten door de EMEA in 2004) voor de behandeling van osteoporose. Hierbij speelt strontium de actieve rol; het ranelinezuur zorgt voor de goede biologische beschikbaarheid van het strontium. Strontium wordt vrij gemakkelijk door het lichaam opgenomen in botten en tandglazuur in de plaats van calcium.

Het Franse bedrijf Les Laboratoires Servier brengt strontiumranelaat op de markt onder de merknaam "Protelos". Dit is een granulaat dat in water in suspensie gebracht moet worden en opgedronken. Dit geneesmiddel is geïndiceerd voor de behandeling van postmenopauzale osteoporose ter verkleining van het risico van wervel- en heupfracturen.

In juni 2013 waarschuwde de firma Servier voor toegenomen kans op hartinfarct.

Op 10 januari 2014 adviseerde PRAC het middel te schorsen. Op 21 februari volstond het Europese geneesmiddelenbeoordelingscomité CHMP, (Committee for Medicinal Products for Human Use), met het nog verder aanscherpen van de indicatie tot het middel van de allerlaatste keus. Op 17 maart nam het Nederlandse CBG die aanscherping over.



</doc>
<doc id="2922368" url="https://nl.wikipedia.org/wiki?curid=2922368" title="Johannes le Francq van Berkhey">
Johannes le Francq van Berkhey

Johannes le Francq van Berkhey, ook: "Joannes le Franc van Berkhey" (Leiden, 23 januari 1729 - aldaar, 13 maart 1812), was een Nederlandse natuuronderzoeker, arts, dichter en schilder.

Johannes le Francq van Berkhey was de zoon van Evert le Francq en Maria Berkhey. Als kind verloor Johannes zijn vader. Hij groeide op bij grootvader Jan Berkhey en voegde later de naam Berkhey aan zijn achternaam toe, o.a. vanwege een legaat van zijn moeder. De lagere school bezocht hij in Katwijk. Daarna ging hij in de kunsthandel van zijn vader werken, wat zijn interesse in kunst en biologie opwekte. 
In 1747 schreef hij zich in aan de Leidse universiteit, oorspronkelijk voor een studie klassieke talen. In 1761 promoveerde hij op een medisch proefschrift, "Expositio de structura florum qui dicuntur compositi". 

Hij vestigde zich eerst als arts in Amsterdam en drie jaar later, in 1764, op het landgoed Leevliet te Warmond. Daar begon hij zijn hoofdwerk "Natuurlyke Historie van Holland", waarvan in 1769 het eerste deel verscheen. Het zesdelige werk werd een succes en werd vertaald in het Duits en Frans. In 1773 werd Le Francq van Berkhey lector in de natuurlijke historie aan de Universiteit Leiden. Hij verzamelde duizenden tekeningen en schetsen van natuurkundige voorwerpen. Hij was ook als dichter zeer actief. Dat hij een vurig aanhanger van Oranje was, liet hij in woord, geschrift en beeld (een vlot in het Rapenburg) weten. Het bracht hem in diverse conflicten, leidde tot de gedwongen verkoop van zijn natuurkundige verzameling en in 1795 zelfs tot zijn ontslag bij de Leidse universiteit.

Koper van de collectie Berkhey was in 1785 het Koninklijk Kabinet van Natuurlijke Historie van Spanje. De collectie kwam terecht in de Real Jardín Botánico, de Spaanse Koninklijke Bibliotheek en het Museo Nacional de Ciencias Naturales. Delen uit de nalatenschap van Le Francq van Berkhey zijn behalve in Spanje ook in Leiden (Regionaal Archief Leiden en Universiteitsbibliotheek Leiden) en in Den Haag (Koninklijke Bibliotheek) te vinden. Begin 2012 was een deel van de enorme collectie te zien in museum Naturalis in Leiden. In september 2012 kon het Limburgs Museum in Venlo een bijzondere tentoonstelling uit de collectie laten zien, parallel aan de Floriade in Venlo. De Spaanse curator María Pilar de San Pío Aladrén noemt Le Francq van Berkhey een "visionair" en "een van de eersten die een relatie legde tussen kunst en wetenschap". Het schrijversmotto van Le Francq van Berkhey was "vrank en vry". Dat was ook de titel van de dissertatie die Robert Arpots in 1990 over hem schreef.

In 1807 verloor Le Francq van Berkhey bij de Leidse buskruitramp zijn huis en bijna zijn leven. Hij woonde tijdelijk in Huis ten Bosch in Den Haag, waar een daklozenopvang was ingericht, en stierf uiteindelijk in het huis van zijn dochter in Leiden. Le Francq van Berkhey werd begraven in de Hooglandse Kerk.

De plantenfamilie Berkheya (van het geslacht Asterales) is naar Johannes le Francq van Berkhey genoemd. In 2010 werd planetoïde 27567 aan Le Francq van Berkhey opgedragen.





</doc>
<doc id="2922822" url="https://nl.wikipedia.org/wiki?curid=2922822" title="Microfilament">
Microfilament

Microfilamenten zijn kleine dunne filamenten die zich in de cel bevinden.

Actinefilamenten zijn opgebouwd uit actine-monomeren en zijn onder de rasterelektronenmicroscoop duidelijk te zien als kleine strengen met een diameter van 7 nanometer. Een microfilament kan als het ware bewegen door verplaatsing van de actine deeltjes, doordat er aan één uiteinden deeltjes afgaan en aan het andere uiteinden er weer bij op komen. Deze filamenten bevinden zich over het algemeen in de buurt van de celmembraan en bedienen de cel van vorm en beweeglijkheid. Microfilamenten dragen de spanning van de cel.



</doc>
<doc id="2922845" url="https://nl.wikipedia.org/wiki?curid=2922845" title="Antigifcentrum">
Antigifcentrum

Het Belgische Antigifcentrum is een koninklijke stichting van openbaar nut die op het telefoonnummer 070 245 245 dringende telefonische hulp verleent bij vergiftiging. Een team van artsen geeft dag en nacht telefonisch advies aan het publiek en gezondheidswerkers.

De hoofdactiviteit van het Antigifcentrum blijft het telefonisch beantwoorden van allerlei (dringende en niet-dringende) vragen om advies over vergiftiging. In 2014 ontving het centrum 54.207 oproepen, wat neerkomt op ongeveer 150 telefoontjes per dag. Ongeveer de helft van de oproepen gaat over volwassenen, meer dan een derde over kinderen jonger dan 4 jaar. 

Daarnaast beheert het centrum ook een uitgebreide databank met informatie over giftige stoffen. 

Fabrikanten van gevaarlijke producten (pesticiden, huishoudproducten, cosmetica etc.) moeten informatie over de samenstelling van hun product meedelen aan het centrum, dat die vertrouwelijk bewaart. In het begin moest het Antigifcentrum voor haar informatie-inzameling vooral rekenen op de goodwill van de chemische en farmaceutische industrie. Na verloop van tijd werd de informatieoverdracht ook wettelijk verplicht. 

Tot slot bewaart het Antigifcentrum een beperkt aantal antidota voor de dringende behandeling van gehospitaliseerde patiënten.

Het Antigifcentrum werd in 1963 opgericht door dr. Monique Govaerts, na haar positieve ervaringen met de antigifcentra in Boston, New York en Los Angeles. In februari 1964 kon het centrum het eerste telefoontje verwelkomen. In 1968 verhuisde het Antigifcentrum van de Vleurgatsesteenweg naar nieuwe lokalen in de Stallaertstraat in Elsene. De activiteiten van het centrum namen sterk toe en in 1989 ontving het zijn 500.000e oproep. In 1996 volgde een tweede verhuis naar de huidige locatie in het Militair Hospitaal in Neder-Over-Heembeek. Dr. Govaerts overleed in 1999, maar haar werk werd verdergezet. Het Antigifcentrum heeft al ruim 1,6 miljoen oproepen beantwoord.



</doc>
<doc id="2922973" url="https://nl.wikipedia.org/wiki?curid=2922973" title="Mary Edwards Walker">
Mary Edwards Walker

Mary Edwards Walker (Oswego, 26 november 1832 – aldaar, 21 februari 1919) was een Amerikaans feministe, chirurg, abolitionist en krijgsgevangene.

Na haar studie geneeskunde trouwt ze en begint haar praktijk als arts. Als de secessieoorlog uitbreekt, gaat ze als vrijwilligster als chirurg werken in het leger van de Noordelijken. Om ook burgerslachtoffers te verzorgen, steekt ze de grens naar het Zuiden over en wordt daar aanzien als spion en gevangengenomen. Uiteindelijk wordt ze bij een gevangenenruil terug aan het Noorden overgeleverd.

Tot haar dood zou ze de suffragettebeweging steunen en hiervoor als spreker optreden.

Zij is de enige vrouw in de Verenigde Staten die ooit de Medal of Honor ontving. Deze onderscheiding werd haar twee jaar voor haar overlijden door een wetswijziging afgenomen en pas veel later, in 1977, door president Carter opnieuw toegekend.

Walker werd als personage gebruikt in het stripalbum De Blauwbloezen nr 54, getiteld "Miss Walker". Ze wordt hier op komische wijze neergezet als een strijdbare feministe.


</doc>
<doc id="2926618" url="https://nl.wikipedia.org/wiki?curid=2926618" title="Cosmine">
Cosmine

Cosmine is een beenachtige substantie die zich in de huid van sommige vissoorten (Sarcopterygii) bevindt. Het is een belangrijke stof bij de opbouw van de schubben. Er zijn meerdere soorten schubben: cosmine vindt men hoofdzakelijk in cosmoïdeschubben.

Visschubben zijn gelijkaardig opgebouwd als de tanden bij de mens. Daarbij wordt de rol van het tandbeen (dentine) bij de mens door de cosmine overgenomen. In tegenstelling tot dentine verlopen de kanaaltjes in cosmine volgens een boomstructuur.


</doc>
<doc id="2926872" url="https://nl.wikipedia.org/wiki?curid=2926872" title="RuPaul's Drag Race">
RuPaul's Drag Race

RuPaul's Drag Race is een Amerikaans talentenjachtprogramma voor drag queens dat sinds 2009 wordt uitgezonden. Deze realityserie werd bedacht door de drag queen en zanger RuPaul en geproduceerd door World of Wonder voor Logo. 

RuPaul is de bedenker en de presentator van de serie, alsook het belangrijkste jurylid. In Nederland en Vlaanderen wordt RuPaul's Drag Race uitgezonden door de speciaal op homomannen gerichte digitale televisiezender OUTtv.

De populariteit van RuPaul's Drag Race leidde wereldwijd tot een opleving van de showtravestie. Onder meer in Amsterdam ontstonden mede hierdoor diverse zogeheten "drag-huizen". Dit zijn kleine groepen van jongere travestie-artiesten onder leiding van een ervaren oudere "drag-moeder". In Amsterdam waren er begin 2015 ongeveer 10 van dergelijke drag-huizen, die onder meer deelnamen aan een op RuPaul's Drag Race geïnspireerde wedstrijd onder de naam Superball.



</doc>
<doc id="2935562" url="https://nl.wikipedia.org/wiki?curid=2935562" title="Willem Ernst Lüdeking">
Willem Ernst Lüdeking

Willem Ernst Lüdeking (Amsterdam, 17 juli 1802 - Brielle, 3 maart 1882) was een Nederlands genees-, heel- en vroedmeester. Na werkzaam te zijn geweest in Hilversum, Middelie en Nieuwe-Tonge vestigde hij zich uiteindelijk in Brielle.

Lüdeking trouwde op 8 juli 1823 te Edam met Johanna van den Burgh (Amsterdam, 1 november 1799). De familie woonde eerst (1824) in Middelie en Axwijk en later op het eiland Goeree-Overflakkee. Vervolgens verbleef het gezin (1830-1831) in Hilversum om zich ten slotte in mei 1834 definitief te vestigen in Brielle. Lüdeking en zijn vrouw kregen in totaal 12 kinderen, acht zonen en vier dochters; op drie zonen na overleden alle kinderen kort na de geboorte. Zijn eerste zoon Govert Hendrik Everhardus Lüdeking (Middelie, 4 april 1824 - Veenendaal, 10 maart 1870) wordt net als zijn vader dokter heel- en vroedkunde en is op 31 oktober 1848 gepromoveerd aan de Leidse Hoogeschool na de verdediging van zijn dissertatie: de Petro Foresto Alcmariensi, uitgever C.G. de Graaff, 1848 p.64. In 1854 wordt hij aangesteld als arts in Veenendaal waar hij op jonge leeftijd, 45 jaar, overlijdt. Zijn derde zoon was de latere dirigerende officier der gezondheid eerste klasse Everhardus Wijnandus Adrianus Lüdeking.

Na het overlijden van zijn vader, Ernst Hendrik Lüdeking (1808) en zijn moeder, Haassie Elisabeth Bloemhoff (1815), werd Lüdeking (op dat moment 12 jaar) opgenomen in het burgerweeshuis, waarschijnlijk samen met zijn één jaar oudere broer Jan Hendrik (1801-1829). De vader van Lüdeking was van beroep kuiper en werd na zijn huwelijk poorter van de stad Amsterdam. De vader van zijn echtgenote, (Harmanus Bloemhoff), was van beroep comptoirbediende (toonbank- of baliemedewerker) en eveneens poorter van de stad Amsterdam. Doordat de vader van Lüdeking poorter was geweest, kregen zijn kinderen het recht om opgenomen te worden in het burgerweeshuis. In het Burgerweeshuis konden dus alleen wezen terecht van wie de ouders poorters waren geweest van de stad. Jan van Speijk (1802 – 1831) was in het weeshuis het slapie van Lüdeking. De "wees-heeren" bestemden Lüdeking voor het heelkundige vak. De opleiding tot geneesheer bestond in die tijd uit het zelf lessen volgen bij goede leermeesters; wanneer men voldoende kennis bezat, deed men examen bij een provinciale commissie. Amsterdam had in deze tijd nog geen universiteit: pas in 1877 werd het Atheneum omgevormd tot een gemeentelijke universiteit. In 1818, op 16-jarige leeftijd, werd Lüdeking als assistent-leerling geplaatst bij de toen beroemde heel- en verloskundige Anthonie van der Hout.

Lüdeking ontving van dr. Pieter Klazes Pel, assistent bij Van der Hout, gedurende zijn verblijf 4 tot 5 keer in de week les in het Latijn en de ontleed- en heelkunde, kreeg vervolgens van Van der Hout les en nam diens colleges waar. Later hield Lüdeking zich naast zijn praktijk bezig met wetenschappelijke studie. 

Lüdeking was erelid van het Amsterdamse genootschap tot bevordering van natuur-, genees- en heelkunde en werd op 1 september 1847 met een zilveren medaille bekroond voor zijn geschiedkundige werk "Een bijdrage tot de geschiedenis der geneeskunde in Nederland van de vroegste tijden tot de stichting van de Leidse Hogeschool." Lüdeking overleed in maart 1882 op 79-jarige leeftijd in tamelijk bekrompen omstandigheden.



</doc>
<doc id="2935567" url="https://nl.wikipedia.org/wiki?curid=2935567" title="Slaapmat">
Slaapmat

Een slaapmat is een dunne oprolbare matras die op reis kan worden meegenomen en met name wordt gebruikt door kampeerders en rugzaktoeristen. 

Het slaapmatje zorgt voor warmte-isolatie en beschermt tegen scherpe voorwerpen zoals steentjes. Dikkere slaapmatjes zorgen ook voor comfort. 

Een sterk op de slaapmat lijkend alternatief voor kampeerders en rugzaktoeristen is het zelfopblazende luchtbed. Er bestaan echter ook zelfopblazende slaapmatten en slaapmatten waaraan de slaapzak reeds zit bevestigd.


</doc>
<doc id="2935679" url="https://nl.wikipedia.org/wiki?curid=2935679" title="Nekkraag">
Nekkraag

Een nekkraag, ook wel halskraag of nekbrace genoemd, is een medisch hulpmiddel (orthopedie).

Nekkragen worden onderscheiden in harde en zachte varianten. 

Een harde nekkraag bestaat uit hard kunststof met een laagje schuimplastic bij de gedeelten die de huid van de persoon raken. De hoge achterkant is verbonden met de voorkant die rust op het borstbeen en de kin ondersteunt. Het sluiten van de nekkraag gebeurt met klittenband. In sommige gevallen bevinden zich aan de voor- en achterkant stelschroeven om de nekkraag op de juiste hoogte per persoon in te kunnen stellen.

Het model van de nekkraag in combinatie met de stevigheid zorgt voor sterke immobilisatie (bewegingsbeperking) van de nek. Dit maakt dat het letsel kan genezen of erger kan worden voorkomen.

Een harde nekkraag wordt onder andere voorgeschreven bij zwaardere letsels (bijvoorbeeld een stabiele nekwervelbreuk)of na een zware operatie aan de nekwervels. Doordat de periode dat de nekkraag gedragen moet worden doorgaans lang is zijn deze nekkragen zo comfortabel mogelijk gemaakt zonder afbreuk te doen aan de functionaliteit. 

Een ander type harde nekkraag wordt gebruikt op de ambulance en bij eerste hulp (zie afbeelding rechts). Qua uiterlijk komt deze overeen met de overige harde nekkragen maar is gericht op het verder voorkomen van (mogelijk) nekletsel waarbij functionaliteit zwaarder weegt dan draagcomfort. De perioden dat deze nekkraag wordt gedragen is dan ook kort, zelden langer dan een dag. 
De nekkraag wordt vaak preventief aangelegd door ambulancepersoneel en is snel en eenvoudig aan te leggen. De hoogte is snel instelbaar en verder is de voorkant open gelaten om indien nodig de ademhaling van de persoon te kunnen controleren.

Een zachte nekkraag bestaat uit een laag schuimplastic overtrokken met een laag stof, meestal in "huidkleur" of wit. De laag schuimplastic is voorgevormd aan de omtrek van de nek en de sluiting is doorgaans aan de achterzijde met klittenband.

De immobilisatie is door het gebruikte materiaal minder dan bij de harde nekkraag. 

Deze nekkraag wordt voorgeschreven bij lichtere aandoeningen, zoals een nekverstuiking (whiplash), nekhernia of bij het afbouwen van de harde nekkraag. 
Bij dit laatste wordt gedurende een periode de harde nekkraag steeds vaker geruild voor een zachte nekkraag net zo lang tot de persoon alleen aan de zachte nekkraag voldoende heeft. Vervolgens wordt deze afgebouwd tot de persoon geen nekkraag meer nodig heeft. 

Een zachte nekkraag moet als ondersteuning worden gezien waarbij men het dagelijkse leven weer zo veel mogelijk dient op te pakken. Het is een hulpmiddel dat ervoor zorgt dat de persoon zonder klachten dingen kan ondernemen die anders klachten zouden opleveren, zoals bijvoorbeeld een periode achter computer/televisie, lange autorit (niet zelf achter het stuur!), lange wandeling, een dag winkelen etc. 
Verder kan de zachte nekkraag preventief worden gedragen om klachten te voorkomen die bij bovenstaande voorbeelden zonder het dragen wel zouden opkomen. 

Vanzelfsprekend is het de bedoeling dat ook de zachte nekkraag na verloop van tijd wordt afgebouwd, bijvoorbeeld door de zachte nekkraag dagelijks steeds op een later tijdstip te gaan dragen of het dragen binnenshuis zo veel mogelijk te stoppen en alleen buitenshuis te dragen (niet andersom).

Binnen de medische wereld is men nog steeds niet uitgediscussieerd over het voorschrijven van de zachte nekkraag, men heeft de gulden middenweg nog steeds niet gevonden. Tot rond 2005 werd, onder andere bij de diagnose whiplash, regelmatig een zachte nekkraag voorgeschreven met het advies rust te houden. Hierna is men daarvan afgestapt en is het beleid zo veel mogelijk actief te zijn. Over een zachte nekkraag wordt niet meer gesproken en als dit wel gebeurt beroept men zich op de stelling dat de zachte nekkraag schadelijk zou zijn voor de nekspieren. Dit compleet andere beleid lijkt in veel gevallen te ver door te slaan. Personen die juist wel baat hebben bij een zachte nekkraag krijgen deze nu niet voorgeschreven met als gevolg extra klachten. Onderzoeken hierover zijn inmiddels gestart, de voorlopige resultaten wijzen uit dat het dragen zoals hierboven beschreven bij de zachte nekkraag het beste is, dus: Zo veel mogelijk actief zijn en de 'dagelijkse' dingen doen, waarbij de nekkraag een hulpmiddel is deze activiteiten uit te voeren. Hierdoor wordt ook het verzuim bij arbeid gereduceerd.


</doc>
<doc id="2937749" url="https://nl.wikipedia.org/wiki?curid=2937749" title="Everhardus Wijnandus Adrianus Lüdeking">
Everhardus Wijnandus Adrianus Lüdeking

Dr. Everhardus Wijnandus Adrianus Lüdeking (Hilversum, 29 mei 1830 - Soerabaja, 16 februari 1877) was een Nederlands dirigerend officier van gezondheid der eerste klasse van de geneeskundige dienst van het Indische leger en onder meer ridder in de Orde van de Eikenkroon.

Everhardus Wijnandus Adrianus Lüdeking trouwde op 31 augustus 1854 te Batavia met Maria Sophia Clasina Eisinger (omstreeks 1835-8 mei 1901). Zij kregen 5 kinderen, twee zoons waarvan de eerste direct na de geboorte overleed en drie dochters.

Lüdeking, zoon van de arts Willem Ernst Lüdeking, werd op 1 september 1847 op 17-jarige leeftijd als kwekeling geplaatst aan de Rijks Kweekschool voor militaire geneeskundigen (pillenschool) te Utrecht. Voor de studie aan de kweekschool diende zijn vader borg te staan voor de kosten voor het geval dat hij zich aan zijn bestemming zou onttrekken of wegens traagheid of slecht gedrag uit zijn betrekking van kwekeling zou worden ontslagen. De school leverde vooral artsen voor de landmacht. Die van de marine en voor het koloniale leger waren meestal burgergeneeskundigen. De examens van deze burgergeneeskundigen hadden wel plaats in de kweekschool, totdat de Marine in 1852 een eigen Marinehospitaal kreeg. Veel leerlingen telde de school niet. Aan de school studeerden zowel bezoldigde (in totaal 22) als onbezoldigde kwekelingen.

De meeste leerlingen werden rond hun 17e of 18e ingeschreven op de school en deden rond hun 21e of 22e levensjaar examen voor de rang van officier van gezondheid der 3e klasse. De kwekelingen droegen een officiersuniform. Lüdeking werd bij Koninklijk Besluit van 2 augustus 1851, nummer 98, door Zijne Majesteit benoemd tot officier van gezondheid der 3e klasse bij de geneeskundigen dienst in Oost-Indië. Hij vertrok op 14 oktober 1851 en bereikte zijn bestemming, Batavia, op 19 januari 1852 en was dus 98 dagen onderweg. In december 1852 werd Lüdeking overgeplaatst naar de geneeskundige dienst op de Westkust van Sumatra, Padang (Fort de Kock).

Lüdeking trouwde op 31 augustus 1854 te Batavia. Via een notariële akte gaven zijn ouders toestemming voor het huwelijk in Indië.

Op 11 september 1854 werd hij bevorderd tot officier van gezondheid der 2e klasse. Door de directie van de Natuurkundige Vereniging in Nederlands Indië werd Lüdeking in de vergadering van 14 mei 1857 benoemd tot gewoon lid. Op 31 juli 1861 werd hij bevorderd tot officier van gezondheid der 1e klasse en overgeplaatst naar het groot militair hospitaal te Amboina, hij was toen ter beschikking in Batavia. Tot zijn overplaatsing in 1861 verbleef Lüdeking op West Sumatra, zijn laatste drie kinderen werden allen geboren in Padang (Fort de Kock), respectievelijk in 1857, 1858 en 1860. Op 22 augustus 1861, werd hij benoemd tot erelid van de Nederlandse Entomologische Vereniging (als een blijk van de prijs die zij stelde op zijn wetenschappelijke onderzoekingen).

Van juli 1861 tot zijn overplaatsing in juli 1863 verbleef hij op Amboina waar hij "zoölogische" tochten maakt door de Molukken en over de Aroe-eilanden.

Lüdeking was een medische officier met speciale belangstelling voor zoölogie en entomologie; hij maakte uitgebreide collecties voor het Natuur Historisch Museum te Leiden, die onder meer kruipende dieren (reptielen), insecten, vissen, schaal-, week- en straaldieren maar ook schedels van Indische volken en steensoorten afkomstig uit Sumatra, Ambon, Boeroe, Ceram en omliggende eilanden, Flores, Timor, Aroe-eilanden en zelfs Nieuw-Guinea bevatte. Naast bovengenoemde collecties schonk hij in die tijd vijf bronzen Engelse medailles, waarop inscripties stonden uit het Nieuwe Testament, en enkele andere oude munten, aan het penningkabinet van de Leidse Hogeschool.

De Militaire geneeskundige dienst werd ook vaak ingezet voor het verzamelen van zoölogische voorwerpen. In 1827 verzocht Temminck, de Minister van Marine en Koloniën en van Binnenlandse Zaken, de Militaire Geneeskundige Dienst bij het onderzoek en het verzamelen te mogen betrekken. Dit verzoek werd door Temminck herhaald in 1847 en 1857 en eveneens door de tweede directeur Hermann Schlegel in 1862. De volgende officieren van gezondheid gaven zonder officiële toestemming aan één van de verzoeken gehoor:

Lüdeking deed hier actief aan mee maar wenste tevens waardering voor het aangeleverde werk. Hij dreigde regelmatig zijn objecten naar andere landen te sturen indien hij niet voldoende werd beloond. Hij verlangde tevens een eredoctoraat en een ridderorde. Schlegel dacht hem tevreden te kunnen stellen met de versierselen van de Eikenkroon, maar Lüdeking wilde een ridderschap in de Orde van de Nederlandse Leeuw.
Lüdeking zond een collectie conchiliën van Amboina naar professor Kaup in Hessen-Darmstadt.

Hij beklom in zijn eerste jaren in Indië de Merapi, eigenlijk Gunung Marapi, gelegen in de Pandangse Bovenlanden (tegenwoordig Minangkabau, genoemd naar een Maleis volk) op West Sumatra bij Padang. "Den Merapi had ik reeds in 1853 bestegen toen ik hem juist zes jaren na dien tijd en op gelijken datum weder beklom. De grootste indruk toen ontvangen stond mij nog levendig voor den geest, en vooral interesseerde het mij, te weten of in de, gedurende tusschentijd plaats gehad hebbende, uitbarstingen veel was veranderd" zo schreef hij.

Agams voornaamste bergen waren de Merapi en de Singalland, een toen al uitgewerkte vulkaan, allebei ongeveer even hoog (circa 3000 m). De Singalland beklom Lüdeking één keer en de nog werkende vulkaan Merapi twee keer: in 1853 en in 1859 op dezelfde datum als de eerste keer en via dezelfde weg zodat hij de veranderingen, ook als gevolg van de uitbarstingen van 1856 en 1857, goed kon waarnemen. In 1862 werd Lüdeking benoemd tot erelid van de Nederlandse Entomologische Vereniging.

Op 24 juli 1863 werd Lüdeking overgeplaatst bij het garnizoen in Weltevreden. Een jaar later ontving hij zijn overplaatsing naar Celebes en onderhorigheden. 

Lüdeking kreeg bij Koninklijk Besluit van 26 februari 1864 nummer 69 vergunning tot het aannemen en dragen der versierselen van het onderscheidingsteken van ridder der eerste klasse van de Orde van Philipp de Grootmoedige, hem geschonken door Z.K.H. de groothertog van Hessen. Datzelfde jaar werd hij tevens lid van het Koninklijk Instituut voor Taal-, Land- en Volkenkunde van Nederlands-Indië. Toen op 12 juni 1865 te Makassar in het kettinggangerskwartier door een Chinese gevangene een moordaanslag werd gepleegd op officier van gezondheid derde klasse W.E. Berghuis van Woortman gaf Lüdeking hem de eerste medische verzorging. De aanslagpleger pleegde hierop zelfmoord met een overdosis opium. Zijn beweegreden voor deze daad was waarschijnlijk een "dolle wraakzucht tegen de geneeskundige dienst in het algemeen."

Ten tijde van de cholera-epidemie, die in 1865 in Makassar heerste, werden de handelingen van Lüdeking zeer geroemd. In de kranten werd onder meer geschreven dat door de maatregelen tot desinfectie (onder meer het stelselmatig ontruimen der kampementen en door chloorberokingen) de cholera te Makassar minder was geworden. In 1866 werd hij geplaatst in Tjilatjap (Zuidkust van Midden-Java).

In 1867 werd hem een tweejarig verlof naar Nederland verleend. 
en vertrok hij eind januari met echtgenote en vier kinderen via Batavia. Gedurende zijn verlof in Nederland nam hij de tijd om zijn bevindingen uit te werken in een aantal boeken. Er verschenen diverse publicaties van Lüdeking en hij werd in zeer veel bladen en proefschriften aangehaald. Dat was niet alleen op geneeskundig gebied maar ook betreffende de entomologie, kleding, taal en gedichten. Het bekendste boek van Lüdeking was de: "Schets van de residentie Amboina" Vrijwel alle universiteitsbibliotheken hebben dit boek ook tegenwoordig nog; het is tegenwoordig zeer schaars en dus zeer kostbaar. In het boek beschreef Lüdeking zijn reizen en verblijf op Ambon. Het boek behandelde zijn werk in de gezondheid op Ambon (van 1861 tot 1963) in de residentie Ambonia. In het boek stonden onder meer geneesmiddelenlijsten, kleding, gebruiken, ontdekte dieren en talen. Ook was er een woordenlijst opgenomen met de volgende talen: Nederlands, Ambonees, Batumerah, Alang, Waai, Hitulama/Hila, Larike, Asilulu, Nusa Laut, Saparua, Haruku, Kayeli (Buru), Hoti, Hatuwe, Lisabata, Buria, Murnaten, Amaba en Alfur (Seram). 

Een andere belangrijke publicatie was: "Reis door de Padangsche bovenlanden uit Biang-Lala". Verder verschenen er diverse bijdragen van zijn hand in het Geneeskundig Tijdschrift, het Tijdschrift voor Indische Taal-, Land- en Volkenkunde, het Natuurkundig Tijdschrift voor Nederlandsch Indië maar ook in diverse andere bladen. Lüdeking schreef ook gedichten met name gepubliceerd in BIÄNG–LALA (Regenboog).

Lüdeking was erg kritisch, ook als het ging om de opleiding tot militair geneeskundige; "In mijn betoog de officier van gezondheid van het Nederlandsch Indisch Leger, en zijne opleiding aan de kweekschool voor militaire geneeskundigen te Utrecht- heb ik aangetoond, dat men niet kan voortgaan de opleiding van den officier van gezondheid aan deze inrigting over te laten." zei hij hierover.

Ook het boek "De Officier van Gezondheid van het Nederlandsch Indisch Leger en zijne toekomst", een vervolg op het eerder genoemde boek werd onder eigen naam uitgegeven en ook gericht aan de regering en volksvertegenwoordiging. Dit boek handelde meer over de verschillen in bevordering en beloning van de geneeskundige militairen in Nederlands Indië ten opzichte van de militaire onderdelen in Nederland. Ook de volgens het model van de kweekschool opgezette Dokter Djawaschool in Weltevreden moest het ontgelden, vooral wat betreft de kwaliteit van de opleiding, zoals bleek uit onderstaand citaten:

"Donders' conclusie: "Mijn taak was niet moeilijk" en Mijn argumentatie blijft [...] dezelfde. De Kweekschool, als geheel op zich zelf staande inrichting, is overbodig, nadelig voor de dienst en onzeker in hare uitkomst"" . De discussie over het voortbestaan van de Kweekschool werd op veel fronten en vooral anoniem gevoerd. Meerder schrijvers vinden de kweekschool "volstrekt onnoodig", "daar 1) de kosten van opleiding voor eenen kweekeling der landmagt aan die kweekschool of aan eene akademie slechts weinig zullen verschillen en 2) het onderwijs aan beide wel noodwendig hetzelfde zal moeten zijn". "Het voortbestaan der kwekschool voor militaire geneeskundigen te Utrecht is derhalve eene onndige luxe.""

"Een van de schrijvers, de arts Ludeking, borduurde voort op de discussie tussen Donders en Fles. Ludeking deelt de mening van Donders en is Dr. Fles dank schuldig, dat hij juist in zijne wederlegging, mij de krachtigste argumenten aan de hand heeft gegeven om mij, meer dan ooit, met de inzigten van Prof. Donders te vereenige. Ludeking merkt op dat Fles niet weet “wat de Indische geneesheer wezen moet” en wijst er op dat het argument van Fles, er bestaat in Indië een te kort aan artsen, geen argument is voor het voortbestaan van de kweekschool, omdat de Indische vacatures vooral bestonden door vakantie en verlof, niet door een gebrek aan formatie-plaatsen."
"Hij levert ook kritiek op het argument van Fles dat de kweekschool opleiding voldoende zou zijn voor een Indisch arts. “De heer Fles zegge: ‘zij weten veel’, maar dan veroorloof ik mij er bij te voegen: ‘nog meer ontbreekt hun’. Kortom: de Kweekschool in Utrecht is niet goed genoeg en daarom pleit de auteur er voor dat de kweekschool wordt opgeheven en de opleiding van de kwekelingen voortaan in Amsterdam aan de universiteit plaats heeft.
Ook in het parlement werd gediscussieerd over de Kweekschool. Zo werd op 20 maart 1865 gediscussieerd over de vraag of kwekelingen wel een natuurkundig examen moesten afleggen.

Bij Koninklijk Besluit van 22 november 1867 nummer 73 kreeg Lüdeking vergunning tot het aannemen van het onderscheidingsteken van ridder in de Orde van Friedrich, hem geschonken door de koning van Württemberg. 
In november 1868 ging hij, met vrouw en vier kinderen, per stoomschip "Utrecht" van Brouwershaven terug naar Batavia; dat was waarschijnlijk definitief omdat er in 1871 een boedelverkoop plaats vond van zijn huisraad. Bij Koninklijk Besluit van 25 april 1868 nummer 51 verkreeg hij vergunning tot het aannemen en dragen der onderscheidingstekens van ridder in de Orde van Sint-Michiel, hem door de koning van Beieren geschonken. In augustus 1868 werd hij in de vergadering van de keizerlijke Duitse Leopoldo-Carolinische academie te Dresden benoemd tot lid. drie maanden na zijn terugkeer werd Lüdeking geplaatst bij het Groot-Militair Hospitaal Willem I.

In maart 1869 kwam Lüdeking met zijn familie aan te Samarang. Op 10 november 1869 werd hij bevorderd tot dirigerend officier van gezondheid der tweede klasse bij het bureau van de chef over de geneeskundige dienst van het groot militair-hospitaal te Willem I.
Op 24 mei 1871 volgde zijn bevordering tot dirigerend officier van gezondheid der 1e klasse en werd hij geplaatst bij de geneeskundige dienst van Sumatra's West kust en onderhorigheden. Op 10 maart 1872 werd hij overgeplaatst naar de 2e militaire afdeling op Java en op 5 juli 1875 bij de expeditionaire geneeskundige dienst in het rijk van Atsjin (Atjeh op Sumatra). Hij vertrok daar als "geévacueerd" op 28 maart 1876 en werd, bij dispensatie, op 1 april 1876 geplaatst bij de geneeskundige dienst in de 3e militaire afdeling op Java. Bij zijn vertrek stond in De Locomotief onder meer: "hij was sinds 24 mei 1871 benoemd voor Sumatra's Westkust, waar hij met betrekking tot de hygiëne, de verpleging in het militair hospitaal en een andere, de prostitutie rakende aangelegenheid, van dienstijver en grote ambitie voor zijn belangrijke betrekking alhier heeft doen blijken." 

"Te Atsjin geplaatst werd hij al spoedig ongesteld, doch in weerwil hiervan, bleef hij onvermoeid zijn beste zorgen wijden aan de belangen der aan hem toevertrouwde zieken. Hierdoor werden zijn krachten gaandeweg hoe langer hoe meer ondermijnd en verergerde zijn toestand in die mate dat een evacuatie naar Java noodzakelijk werd geacht. Bij zijn komst te Soerabaja mocht hij zich niet lang in het bezit van een goede gezondheid verheugen; de te Atsjin opgedane kwaal keerde spoedig terug; hierbij voegde zich in december nog een darmontsteking, die na langdurig lijden,op 16 februari j.l. een einde maakte aan zijn inderdaad zeer werkzaam en nuttig leven."

Lüdeking overleed op 46-jarige leeftijd op 16 februari 1877 te Soerabaja op Java en werd begraven op de begraafplaats "Peneleh" te Soerabaja. Zijn vele verzamelingen en nauwkeurig beschrijvingen werden zeer gewaardeerd, en met veel onderscheidingen beloond.

"Reeds vroeg toonde Lüdeking zijn onvermoeiden ijver op natuurwetenschappelijk gebied en hij mocht bij herhaling de strelende zelfvoldoening smaken, dat zoowel door Z.M. onzen geëerbiedigden Koning, als door vreemde Vorsten en wetenschappelijke vereenigingen, zijne verdiensten op hoogen prijs werden gesteld".





</doc>
<doc id="2938648" url="https://nl.wikipedia.org/wiki?curid=2938648" title="François Van den Abeele">
François Van den Abeele

François Van den Abeele (Brugge, 6 februari 1824 - 5 januari 1900) was een Belgisch arts en politicus.

François Jean Adolphe Van den Abeele was de zoon van bakker Bernard Van den Abeele en zijn tweede vrouw Clemence Messiaen. Hij had twee halfbroers: Alexander Van den Abeele (1814-1877), die arts werd, en Bernard Van den Abeele (°1816), die religieus werd. Hij had ook een jongere broer, Henri Van den Abeele (1825-1858), die slechts heel kort brouwer was.

Hij doorliep met succes het Sint-Lodewijkscollege en werd later voorzitter van de oudleerlingenbond. In zijn studies werd hij ondersteund door een studiebeurs, hem toegekend door de stad Brugge. Hij promoveerde tot doctor in de genees- , heel- en vroedkunde aan de Katholieke Universiteit Leuven. In 1847 behaalde hij een interuniversitaire prijs met een thesis over een opgelegd thema, die in de "Annales des universités de Belgique (Annalen van de Belgische universiteiten)" werd gepubliceerd onder de titel "De la structure des veines et des artères (over de structuur van aders en slagaders)". Als primus werd hij bij die gelegenheid door het stadsbestuur bij zijn terugkeer aan het station afgehaald en feestelijk naar het stadhuis gevoerd.

Hij trouwde met Sylvie Dautricourt (Diksmuide 1826 - Brugge 1906) en ze hadden dertien kinderen, van wie een paar voor nageslacht zorgden.

Van den Abeele werd omnipracticus (huisarts) in Brugge. Hij werd onder meer de persoonlijke arts van bisschop Faict.

In het Sint-Janshospitaal was hij actief als diensthoofd, maar vooral werkte hij in de psychiatrische instelling die bekend was onder de naam 'Sint Juliaan', waar hij vele jaren hoofdgeneesheer was.

Hij was ook in 1881 de oprichter en weldoener van het zeepreventorium ('hôpital maritime') in Wenduine, dat als herstellingsoord diende voor kinderen uit arbeidersgezinnen die leden aan ondervoeding, tuberculose, rachitis en huidziekten. Door gebrek aan steun vanwege de overheid werd de instelling kort na de dood van Van den Abeele opgedoekt.

Hij werd corresponderend lid van de Koninklijke Academie voor Geneeskunde.

De medische en wetenschappelijke activiteiten die Van den Abeele ontwikkelde zouden ongetwijfeld een leven hebben kunnen vullen. Hij leidde echter daarnaast nog een tweede leven als politicus.

In 1860 werd hij lid van de katholieke kiesvereniging La Concorde en dit werd het begin van zijn politieke activiteiten. De katholieke partij zat in die tijd in langzame opwaartse beweging, nadat de liberale partij lang het overwicht had gehad.

Van den Abeele stelde zich vanaf 1860 kandidaat voor de gemeenteraadsverkiezingen in Brugge, samen met andere jonge politici, zoals Amedée Visart de Bocarmé. Na viermaal vergeefs kandidaat te zijn geweest, werd hij verkozen in 1872 en speelde een paar jaar een actieve rol in de oppositie. Toen de katholieke partij in 1875 de meerderheid verwierf, werd Van den Abeele geen schepen, maar was hij gedurende twintig jaar, tot aan zijn ontslag in 1895, de leidsman van de katholieke fractie in de gemeenteraad. Hij hield talrijke toespraken over de meest diverse thema's, werd steeds met aandacht door de raadsleden en de leden van het schepencollege aangehoord en werd in zijn voorstellen meestal gevolgd. Zijn bijzondere aandacht ging uit naar het gemeentelijk onderwijs, de muziekschool, de kunstacademie, de nijverheidsschool en de stadsbibliotheek. Hij zetelde (meestal als voorzitter) in de bestuursorganen van deze instellingen en was dan ook vaak de tolk van hun verzuchtingen bij het schepencollege.

Naast een gemeentelijke speelde Van den Abeele ook een provinciale rol. In 1864 werd hij verkozen tot provincieraadslid, een functie waarin hij onafgebroken werd herkozen, tot hij in 1898 ontslag nam. Hij werd ook hier een van de meest actieve en invloedrijke leden. 

In maart 1891 werd hij verkozen tot lid van de Bestendige Deputatie en kort daarop ook nog tot voorzitter van de provincieraad, beide in opvolging van de overleden Eugène De Cock. De eerste functie bekleedde hij tot in 1898, de tweede tot in 1897.

Vanwege zijn provinciale verantwoordelijkheden had Van den Abeele onder meer zitting in de:



</doc>
<doc id="2939619" url="https://nl.wikipedia.org/wiki?curid=2939619" title="Ligamenten van Cooper">
Ligamenten van Cooper

De ligamenten van Cooper (latijn: "retinaculum cutis mammae", ook wel "ligamenta suspensoria mammaria") zijn een structuur van onderhuids bindweefsel die de borsten hun typische vorm helpen te behouden en deze ondersteunen.

De ligamenten lopen van het sleutelbeen en de fascia clavipectoralis (een diepe, onder de pectoralis gelegen fascie die de musculus pectoralis minor en de musculus subclavius omhult) en vertakken zo langs en rond de borsten tot in de dermis van de huid van de borsten. Deze ligamenten verbinden de borst met het sleutelbeen en de onderliggende diepe fascie. Dit geeft ondersteuning aan de borst in rechtstaande positie en helpt de natuurlijke vorm te behouden. Zonder de interne ondersteuning van dit ligament zal het borstweefsel door het eigen gewicht zakken en de vorm en contour verliezen. Dit effect wordt aangeduid als ptosis, oftewel hangborsten. Volgens bepaalde onderzoekers verhindert het dragen van een beha de ontwikkeling van deze ligamenten.

De ligamenten zijn vernoemd naar sir Astley Paston Cooper, een 19e-eeuwse bekende Britse chirurg en anatoom, die deze ligamenten in 1840 voor het eerst beschreef. Cooper, die de titel van baronet verwierf door een succesvolle operatie op koning George IV uit te voeren, stichtte later een artsenschool.


</doc>
<doc id="2939871" url="https://nl.wikipedia.org/wiki?curid=2939871" title="Alexander Wollaston">
Alexander Wollaston

Alexander Frederick Richmond (“Sandy”) Wollaston (Clifton, 22 mei 1875 - Cambridge, 3 juni 1930) was een Engelse arts, ornitholoog, bergbeklimmer en ontdekkingsreiziger.

Wollaston, telg uit een familie van kunstenaars en wetenschappers, bracht zijn schooljaren door op Clifton College in Bristol en studeerde vervolgens medicijnen aan King's College in Cambridge. Hij studeerde af in 1896 en specialiseerde zich verder tot chirurg. Maar de rusteloze Wollaston hield niet van zijn vak en besloot zijn leven te wijden aan onderzoek van de natuur en het exploreren van de wereld. Maakte hij tijdens de academische vakanties al voettochten over de Aran-eilanden, door Lapland en de Dolomieten, nu ging hij verder weg. Hij trok door Soedan, daarna over de gehele wereld met een kort verblijf in Brits-Nieuw-Guinea en Japan. 

In 1906 nam Wollaston als arts en verzamelaar van natuurlijke specimens deel aan een wetenschappelijke expeditie naar het Rwenzori-gebergte op de grens van Oeganda en Belgisch-Congo, waarover hij een uitgebreid reisverslag publiceerde. In 1910-1911 participeerde hij in een mislukte tocht naar het centrale bergland van Nederlands-Nieuw-Guinea, die was georganiseerd door de British Ornithologist's Union. Twee jaar later was hij leider van de naar hem genoemde Wollaston-expeditie naar het hoge Carstenszgebergte. Bij deze gelegenheid ontdekte Wollaston een nieuwe vleermuis, die naar hem werd vernoemd: Hipposideros wollastoni. Een derde expeditie naar het binnenland van Nieuw-Guinea ging als gevolg van het uitbreken van de Eerste Wereldoorlog niet door. Wollaston werkte gedurende de oorlogsjaren als chirurg bij de Royal Navy. In 1921 koos hij weer het avontuur en maakte hij deel uit van het Britse team bergbeklimmers dat voor het eerst de Mount Everest verkende. Ook tijdens deze tocht ontdekte Wollaston een nieuwe plant, een primula die zijn naam kreeg: Primula wollastoni.
Al in 1907 verkreeg hij een Fellowship van de Royal Geographical Society in Londen. Voor zijn expedities in Afrika en Nieuw-Guinea ontving hij in 1914 en 1925 eervolle wetenschappelijke onderscheidingen.

In 1923 trad Wollaston in het huwelijk met Mary "Polly" Meinertzhagen, de zuster van de roemruchte wetenschapper Richard Meinertzhagen, bij wie hij drie kinderen kreeg. Hij was inmiddels Honorair Secretaris van de Royal Geographical Society toen hij door John Maynard Keynes naar Cambridge werd gehaald om studieleider en docent te worden aan de de universiteit. Daar, in zijn kamers in King's College, werd hij en een aanwezige politieagent na een conflict doodgeschoten door Douglas Potts, een 19-jarige student, die daarna de hand aan zichzelf sloeg. Alexander Wollaston werd 55 jaar. Zijn zoon Nicholas, die drie jaar was toen hij zijn vader verloor, schreef later een boek over hem: "My Father, Sandy" (2003)




</doc>
<doc id="2941535" url="https://nl.wikipedia.org/wiki?curid=2941535" title="Sfygmomanometer">
Sfygmomanometer

Een sfygmomanometer is een klassiek mechanisch apparaat voor het bepalen van de bloeddruk. Het voorvoegsel "sfygmo" komt van het Grieks "sphygmós" (pols).

Hij bestaat uit een opblaasbaar manchet waaraan via slangen een manometer en een gummibal verbonden zijn. De manchet wordt net boven de elleboog rond de bovenarm bevestigd en met de gummibal opgepompt tot de slagader volledig is afgesloten. Wanneer de druk dan langzaam wordt afgelaten treden er wervelingen in de slagader op als het bloed opnieuw begint te stromen. Deze wervelingen zijn met een stethoscoop te horen; men noemt ze de Korotkoff-tonen. De druk waarbij deze tonen beginnen is de systolische bloeddruk. Als de druk verder verlaagd wordt verdwijnen de Korotkoff-tonen als het bloed terug ongehinderd kan stromen; dit is bij het diastolische niveau.

Het toestel werd uitgevonden door Samuel Siegfried Karl "Ritter" von Basch in 1881. De Italiaan Scipione Riva-Rocci ontwikkelde een eenvoudigere versie van de sfygmomanometer. De Amerikaan Harvey Cushing moderniseerde het apparaat in het begin van de twintigste eeuw, waarna het zich snel verspreidde in de medische wereld.

In de meest nauwkeurige analoge sfygmomanometers wordt de druk rechtstreeks aangegeven door de hoogteveranderingen van een kwikkolom. Deze toestellen hoeven niet gekalibreerd te worden. Vanwege de beperkingen op het gebruik van kwik mogen ze echter in de Europese Unie niet meer in de handel gebracht worden na 10 april 2014. Kwikhoudende sfygmomanometers mogen wel nog gebruikt worden als referentiestandaard voor de kalibratie van kwikvrije sfygmomanometers. De meeste toestellen gebruiken een aneroïde barometer, die werkt op basis van de elastische vervorming van een metaal. Deze manometers moeten wel regelmatig gekalibreerd worden.


</doc>
<doc id="2941827" url="https://nl.wikipedia.org/wiki?curid=2941827" title="Georg Ernst Ludwig Hampe">
Georg Ernst Ludwig Hampe

Georg Ernst Ludwig Hampe (Fürstenberg, 5 juli 1795 - Helmstedt, 23 november 1880) was een Duitse bryoloog en botanicus.

Hampe werkte als apotheker in Blankenburg tussen 1825 en 1864. In die tijd verzamelde en bestudeerde hij de inheemse flora in de Harz. Hij was vooral geïnteresseerd in mossen. Zijn herbarium van circa 25.000 specimens bevindt zich in het Britse Natural History Museum.



</doc>
<doc id="2941869" url="https://nl.wikipedia.org/wiki?curid=2941869" title="Tilidine">
Tilidine

Tilidine is een morfine-achtige pijnstiller die tot de opioïden gerekend wordt.
Het is een volledig synthetische agonist van de opioïd receptoren. Een dosis van 100mg wordt equivalent met 10 mg morfine geschat. Tilidinepreparaten vallen niet onder de Opiumwet daar ze alleen verkrijgbaar zijn als combinatiepreparaat samen met naloxon, een opoïden-antidotum. Misbruik is hierdoor moeilijker.

Tilidine wordt gebruikt als pijnstiller (analgeticum) bij matige tot ernstige pijn en voor zowel acuut als chronisch gebruik. Het is uitsluitend op recept verkrijgbaar.

Naloxone is een zuivere antagonist van de analgetica van het morfinetype (morfinomimetica).
Een therapeutische dosis naloxone wordt ten gevolge van het first-pass-effect snel en volledig gemetaboliseerd tot inactive metabolieten. Bij hogere dosering is de lever niet meer in staat om naloxon volledig te metaboliseren en komt naloxon wel in circulatie waar het de effecten van tilidine teniet doet.
Mogelijk misbruik van tilidine zal daardoor zeer beperkt zijn, al mag men het niet als onbestaand beschouwen.

De dosering dient steeds voor elke patiënt individueel bepaald worden door de arts. Normaal 200mg tot 400mg per dag in verschillende toedieningen. Kinderen vanaf 2 jaar: maximaal 1mg/kg.

Zoals alle opioïden kent ook tilidine bijwerkingen. Deze zijn het sterkst in de eerste week en verdwijnen geleidelijk in de loop van de tijd. Misselijkheid, obstipatie, draaiduizeligheid (vertigo), overmatig zweten en sufheid (sedatie) komen vaak voor. 

Minder vaak optredende bijwerkingen zijn onder andere: stemmingsverandering (meestal vrolijk (euforie), soms neerslachtig (dysforie)), vermoeidheid, hypotensie, plasproblemen, anorexie (gebrek aan eetlust), convulsies, ademdepressie, allergische reacties en slapeloosheid.

Na resorptie wordt tilidine bijna volledig gemetaboliseerd tot 2 belangrijke metabolieten: nortilidine (actieve metaboliet) en bisnortilidine (inactieve metaboliet). Naloxone en tilidine zelf bevinden slechts gedurende korte tijd in zeer lage concentraties in het plasma. De eliminatiehalfwaardetijden van tilidine en nortilidine schommelen tussen 3,5 en 5,1 uur.

Zoals alle analgetica met centrale werking kan tilidine de werking van alcohol en andere stoffen die het centraal zenuwstelsel onderdrukken versterken. Tilidine mag ook niet gecombineerd worden andere narcotische analgetica. In zeldzame gevallen is een interactie beschreven met ferprocoumon.

Contra-indicaties zijn onder meer: ademhalingsinsufficientie, hoofdtrauma, alcoholintoxicatie, afhankelijkheid aan opiaten, zwangerschap.

Over de effecten van gebruik tijdens de zwangerschap is onvoldoende bekend. Tilidine passeert de placenta, en komt dus ook in het bloed van de foetus terecht. Er zijn geen aanwijzingen voor schadelijkheid gezien bij dierproeven. Toch is voorzichtigheid geboden, vooral tegen het einde van de zwangerschap, vanwege het risico op ademdepressie bij de pasgeborene. 

De twee in België geregistreerde geneesmiddelen die tilidine bevatten zijn Valtran van Pfizer en Tinalox van Sandoz. Beiden bevatten naast tilidine ook naloxone. In Nederland is het niet in de handel.


</doc>
<doc id="2942698" url="https://nl.wikipedia.org/wiki?curid=2942698" title="Vijftig tinten grijs">
Vijftig tinten grijs

Vijftig tinten grijs (in het Engels: "Fifty Shades of Grey") is een erotische roman van de Britse schrijfster E.L. James, pseudoniem van Erika Leonard. Het boek werd na publicatie in 2011 een internationale bestseller en is het eerste deel van een drieluik. De andere delen heten "Vijftig tinten donkerder" ("Fifty Shades Darker") en "Vijftig tinten vrij" ("Fifty Shades Freed"). Begin 2013 waren er in Nederland al meer dan 1,5 miljoen exemplaren van verkocht, wereldwijd ruim 60 miljoen.

Het verhaal speelt zich af in de Amerikaanse stad Seattle en gaat over de net afgestudeerde Anastasia Steele die een seksuele relatie krijgt met de jonge zakenman Christian Grey. Christian en Anastasia onderhandelen over de inhoud van een BDSM-contract waarin staat dat Christian haar mag onderwerpen in sadomasochistische rollenspellen.

Christian Grey is emotioneel beschadigd waardoor hij niet meer op een normale manier intimiteit kan beleven. Daarnaast is hij bang om op welk moment dan ook de controle los te laten. SM is voor hem een manier om zich zelf niet te veel bloot te hoeven geven en ook nog volledig in controle te blijven.

De titel verwijst naar de verschillende, vaak ruwe, stemmingen en onverwachte stemmingswisselingen van Christian Grey die de hoofdpersoon gaandeweg leert kennen.

Professor Eva Illouz van de Hebreeuwse Universiteit van Jeruzalem schreef het boek "Hard-Core Romance" waarin ze een verklaring geeft voor het succes van "Vijftig tinten grijs".

In de eerste plaats gaf ze aan dat ze het boek bijzonder slecht geschreven vond. Dat het toch een bestseller werd, komt volgens haar doordat het boek de lezer vooral inspireert om zelf in bed te experimenteren en daarbij de nodige praktische tips bevat in plaats van dat het boek alleen opwindend werkt. Daarnaast is er volgens haar in de hedendaagse maatschappij, waarin man en vrouw steeds meer elkaars gelijke zijn, behoefte bestaat aan een rollenspel waarin juist weer ongelijkheid bestaat.

Begin 2012 hebben Universal Pictures en Focus Features de rechten verworven om "Vijftig tinten grijs" te mogen verfilmen. De film is op 11 februari 2015 in première gegaan. In de hoofdrol spelen Jamie Dornan en Dakota Johnson. De film wordt geregisseerd door Sam Taylor-Wood.



</doc>
<doc id="2951554" url="https://nl.wikipedia.org/wiki?curid=2951554" title="Michelle Duff">
Michelle Duff

Michelle Ann Duff (Toronto, 13 december 1939) geboren als Michael Alan Duff, is een voormalig motorcoureur. Haar beste seizoen was 1965, toen ze tweede werd in de 250 cc klasse, vierde in de 125 cc klasse en elfde (met slechts één race) in de 500 cc klasse. 
Mike Duff kreeg op zijn dertiende interesse in motorfietsen en vertelde op school dat hij er zelfs op reed. Om zijn gezicht te redden ten opzichte van zijn klasgenoten “leende” hij de BSA C12 van zijn oudere broer en reed ermee langs de school. Dat werd zowel door zijn ouders als zijn broer niet op prijs gesteld, en al snel kocht Mike zijn eigen Triumph Tiger en daarna een raceversie van de Tiger. Op zijn vijftiende tekenden zijn ouders voor de aanvraag van een racelicentie en in het voorjaar begon de racecarrière van Mike Duff.

In 1957 werd de Triumph vervangen door een Norton Manx en in de drie jaren erna racete Mike ermee in regionale wedstrijden in Canada. In december 1959 boekte Mike een bootpassage naar Liverpool, terwijl de motorfiets naar de Norton fabriek in Birmingham werd gestuurd om opgewaardeerd te worden naar de specificaties van 1960. Mike nam onder andere deel aan de TT van Man en een aantal andere races, maar na een val in Oulton Park ging hij gedesillusioneerd terug naar huis. Na een half jaar in een fabriek in Toronto gewerkt te hebben was het enthousiasme voor het racen echter terug. Voor het seizoen van 1961 kocht hij een Matchless G50 én een AJS 7R “Boy Racer”. De machines werden beide geproduceerd onder verantwoordelijkheid van Associated Motor Cycles en waren feitelijk (op de cilinderinhoud na) identiek. In dat jaar werd hij vijftiende in de Junior TT (350 cc) van Man en veertiende in de Senior TT (500 cc). In de Grand Prix van België op Spa-Francorchamps werd hij als privérijder vierde achter Gary Hocking (MV Agusta), Mike Hailwood (Norton) en Bob McIntyre (Norton). Aan het einde van 1961 reed hij nog een aantal races in Finland en Zweden. In 1972 werd Duff uitgenodigd door Tom Arter om de AMC fabrieksracers te testen samen met Hugh Anderson. Daardoor kon hij vijfde worden in de Junior TT. In de Senior TT viel hij op een tweede plaats liggend uit met een gebroken krukas. In 1964 werd hij vierde in de Senior TT en zesde in de Junior TT. Voor Yamaha reed hij de Lightweight (250 cc) TT, de Dutch TT en de Belgische Grand prix met de 250 cc RD 56. In de TT van Man viel hij uit, in Nederland werd hij vijfde en hij won zijn eerste Grand Prix in België in een nieuwe recordtijd. Hierdoor was hij de eerste Noord-Amerikaan die een wedstrijd voor het wereldkampioenschap won én de eerste die een 250 cc motor met een gemiddelde boven de 190 km/h gemiddeld op Spa reed. Een week na Spa-Francorchamps werd hij derde in de Grand Prix van Duitsland. In Monza werd hij tweede met de Yamaha met een nieuw ronderecord. Intussen reed Mike Duff met de 350 cc AJS en de 500 cc Matchless en hij werd derde in het wereldkampioenschap 350 cc. Eind 1964 werd hij uitgenodigd om naar Japan te komen waar hij een fabriekscontract voor 1965 kreeg aangeboden. 1965 Was het beste jaar voor Mike Duff. In de Senior TT viel hij uit, maar hij werd tweede in de 250 cc TT, derde in de 125 cc TT en derde in de 500 cc TT, nog steeds op de Matchless G50. In dat jaar won hij ook de 125 cc TT van Assen en de 250 cc Grand Prix van Finland. Aan het einde van het jaar crashte hij tijdens het testen van de nieuwe Yamaha RD 05 viercilinder. Hij brak zijn bekken en een heupgewricht. Toch werd hij uiteindelijk tweede in het 250 cc kampioenschap. Hij bracht zes maanden in het ziekenhuis door, maar in juni 1966 ging hij weer naar Europa om als privérijder te racen met de Yamaha tweecilinders (de fabrieksrijders Phil Read en Bill Ivy reden de nieuwe viercilinders). Tijdens dit seizoen moest hij zich een nieuwe racehouding aanmeten, maar aan het einde van het seizoen versloeg hij Bill Ivy in Mallory Park en kon hij in de 350 cc klasse de strijd aangaan met Giacomo Agostini. In 1967 was hij nog steeds privérijder op de 350 cc AJS en de 500 cc Matchless, die hij voor Tom Arter bestuurde. Hij realiseerde zich dat een profcontract er niet meer in zat, ondanks zijn werk voor AMC. Hij ging terug naar Canada om aan de Canadese Grand Prix mee te doen. Daar werd hij derde achter Hailwood en Agostini. In 1968 vertrok Duff naar Californië, maar hij bleef in Canada en de Verenigde Staten racen. Hij behaalde een derde plaats in de Daytona 200. In 1969 won hij het “Eastern Canadian Championship” en een groot aantal races in het oosten van Canada. Aan het einde van dat jaar stopte hij voorgoed met racen.

In 1963 trouwde Mike Duff met de Finse Maj-Britt Kristina. Eind 1963 kregen ze een zoon: Anthony Michael. Eind 1964 werd dochter Jacqueline Kristina geboren. In 1967 scheidde hij van Maj-Britt. Hij vertrok met de kinderen naar Californië om als redacteur te gaan werken voor Cycle World Magazine. Eind 1969 werd Mike Duff dealer van Yamaha motorfietsen en sneeuwscooters. Hij was intussen getrouwd met zijn tweede vrouw, Carol. In 1972 werd hun zoon Christopher Alan geboren. In 1978 voorzag hij een terugval in de motorfietsverkopen en hij opende een werkplaats waar hij ging werken voor andere dealers in de omgeving van Toronto.

Aan het begin van 1984, na veel jaren van emotionele pijn en frustratie, sloot Mike Duff zijn werkplaats, scheidde van Carol en ging in een buitenwijk van Toronto als vrouw leven onder de naam Michelle Ann Duff. Ze onderging een aantal geslachtsveranderende operaties, die in 1987 voltooid waren. In 1996 voltooide ze ook haar eerste boek “Make Haste, Slowly”. Dit gaat voornamelijk over de racecarrière van Mike/Michelle. In het voorjaar van 2000 verhuisde ze naar de wildernis van Centraal Ontario. Daar kocht ze een huisje en een stuk land vol met rotsen, bomen en bosjes. Daar lopen beren door de tuin en herten over de weg. In 2005 publiceerde ze een kinderboek over een motorfiets, getiteld “Serial Number 6218”. Vanaf december 2005 ging Michelle zich voornamelijk bezighouden met schrijven.
Ferry Brouwer nodigde Michelle Duff in 2007 uit voor een demonstratie van een paar Yamaha racemotoren tijdens de Parade of Champions bij de TT van Man. Michelle was intussen 68 jaar en moest trainen om hieraan mee te kunnen doen. Ze reed de Yamaha RA 97 125 cc tweecilinder met negen versnellingen en de 250 cc viercilinder Yamaha RD 05 met acht versnellingen. Hierna vroeg Brouwer haar voor nog meer demonstratieraces in Spa-Francorchamps, de Sachsenring en in Schotten (Duitsland). Voor 2008 waren de plannen van Ferry Brouwer en Michelle Duff ongeveer gelijk, maar tijdens een demonstratie in Spa-Francorchamps viel Michelle tijdens het wisselen van motorfiets in de pit. Ze had twee gebroken ribben, een aantal kneuzingen, een gedeeltelijke klaplong, vloeistof in de longen en een schedelfractuur. Hierna besloot ze het racen en de demonstraties voortaan te laten. 
In 2009 publiceerde ze twee nieuwe boeken: "Mikita, a legacy earned", geïnspireerd op haar leven met de dieren en de natuur, en "Five Cats, One Dog, A Motorcycle and A Lady in a Hot Pink Jacket", achttien verhalen voor kinderen. Daarnaast schreef ze de "Wolf Series", drie romans waarin wolven een belangrijke rol spelen. 
Races in vetgedrukt geven behaalde polepositions aan; races in "cursief" geven een snelste ronde tijdens de race aan.


</doc>
<doc id="2960649" url="https://nl.wikipedia.org/wiki?curid=2960649" title="Forensisch psychiatrisch toezicht">
Forensisch psychiatrisch toezicht

Forensisch psychiatrisch toezicht (FPT) is een samenwerkingsmodel gericht op de terugkeer van TBS-gestelden in de Nederlandse maatschappij. Het is een vorm van toezicht waarbij het forensisch psychiatrisch centrum (FPC, voorheen TBS-kliniek) en de reclassering niet apart verantwoordelijk zijn voor een deel van het uitstroomtraject, maar vanuit hun expertise gezamenlijk betrokken zijn bij het toezicht op en de behandeling van TBS-gestelden gedurende het uitstroomtraject. De reclassering adviseert over resocialisatiemogelijkheden. Behandelaren blijven langer betrokken bij hun cliënten.

Er zijn twee vormen van FPT: klinisch en ambulant.

In 2006 startte de Tweede Kamer een groot onderzoek naar het functioneren van de TBS-maatregel in Nederland. In die periode was de maatschappelijke onrust hoog als gevolg van enkele incidenten rondom TBS-gestelden. De commissie Visser die het parlementair onderzoek TBS-stelsel leidde deed aanbevelingen voor verbetering van het TBS-systeem. Een van de aanbevelingen was om de overgang van TBS naar maatschappij geleidelijker te laten verlopen. Dit leidde tot het tot stand komen van forensisch psychiatrisch toezicht.

Alle personen en instellingen die betrokken zijn bij het re-integreren van cliënten met een tbs-maatregel doen mee aan FPT. Onder meer: behandelaren uit de (forensische) GGZ, behandelaren uit de FPC, reclasseringswerkers en begeleiders van regionale instellingen voor beschermd wonen (RIBW).



</doc>
<doc id="2961171" url="https://nl.wikipedia.org/wiki?curid=2961171" title="Ontgoogelen">
Ontgoogelen

Ontgoogelen is een term die wordt gebruikt voor het verwijderen van ongewenste informatie van de zoekmachine Google. Het is een onderdeel van online reputatiemanagement dat probeert de beeldvorming op internet of in de sociale media te beïnvloeden. Wie ontgoogelt, probeert informatie van websites te verwijderen opdat die negatieve inhoud ook uit de zoekresultaten zou verdwijnen.

Het concept van ontgoogelen kwam in Nederland voor het eerst naar voren in februari 2006, toen TROS Radar er in haar uitzending aandacht aan besteedde. Binnen enkele maanden na de uitzending zagen internetmarketing-bedrijven in dat zij ontgoogelen als dienst konden leveren aan zowel privépersonen als bedrijven en ontstonden er specialistische websites, helemaal gewijd aan ontgoogelen. Met de opkomst van socialmediakanalen als Facebook en groeit de vraag naar ontgoogelen.

Om bepaalde informatie uit de resultaten van internetzoekmachines te wissen, kan men in eerste instantie de beheerder van de website aanspreken om de bewuste informatie te verwijderen. Een tweede stap kan zijn om de inhoud via de beheerder te laten verwijderen. Een laatste mogelijkheid is om een juridische procedure op te starten om de informatie te laten verwijderen.



</doc>
<doc id="2961515" url="https://nl.wikipedia.org/wiki?curid=2961515" title="Tamsulosine">
Tamsulosine

Tamsulosine is een geneesmiddel dat hoofdzakelijk gebruikt wordt voor de behandeling van benigne prostaathyperplasie (BPH) bij mannen. Het is een alfablokker die selectief is voor α-receptoren in de prostaat, urinebuis en urineblaas. Het heeft als effect dat het de samentrekking van de spieren in deze organen vermindert. Dat verbetert de urineloop en maakt het plassen makkelijker. Het middel kan ook voorgeschreven worden bij nierstenen.

Het werd ontwikkeld door Yamanouchi Pharmaceuticals uit Japan en kwam in 1996 op de markt onder de merknamen "Flomax" in de Verenigde Staten en "Omnic" in Europa. Yamanouchi Pharmaceuticals is na de fusie met Fujisawa in 2005 Astellas Pharmaceuticals gaan heten. De octrooibescherming is inmiddels voorbij en het is ook als generiek geneesmiddel verkrijgbaar.

Tamsulosine is een sulfonamide. Het is een chirale molecule, die een asymmetrisch koolstofatoom bezit (links van de aminefunctie in de structuurformule). Het is de "R"-enantiomeer die therapeutisch actief is. In geneesmiddelen is tamsulosine aanwezig in de vorm van het hydrochloridezout tamsulosinehydrochloride of tamsulosine HCl (CAS-nummer: 106463-17-6).

Andere α-adrenoreceptorantagonisten voor de behandeling van BPH:




</doc>
<doc id="2962120" url="https://nl.wikipedia.org/wiki?curid=2962120" title="Exsudaat">
Exsudaat

Een exsudaat (Latijn: "ex-sūdāre", uit-zweten) of wondvocht is een vloeistof die vanuit het vaatstelsel van een organisme lekt naar de buitenwereld of naar een lichaamsholte. Dat gebeurt via een wond of een ontsteking.

Dit kan zowel betrekking hebben op dieren als op planten.

De samenstelling van exsudaat kan zeer uiteenlopend zijn. Het bevat water en daarin opgeloste stoffen, cellen of resten van cellen.
In het geval van bloed kan het gaan om bloedplasma, bloedcellen en/of bloedplaatjes.
Exsudaat kan helder vloeibaar zijn maar ook bloederig of pussend.

Bij "planten" kan exsudaat de functie hebben om schadelijke insecten of concurrerende planten te verjagen.

Bij "dieren" is een belangrijke functie om ongezond weefsel, afbraakproducten en mogelijk schadelijke stoffen af te voeren. Een andere functie kan zijn om een wond te bedekken en vochtig te houden, zodat daarin het genezingsproces kan plaatsvinden.

Vaak heeft exsudaat echter geen nuttige functie maar geeft het eerder nadelige effecten. Zo kan exsudaat in de pleuraholte zoveel ruimte innemen dat de longen zich niet voldoende kunnen ontplooien en de patiënt benauwd wordt. Nog gevaarlijker is exsudaat in het pericard, waardoor het hart in de knel komt.


Ofschoon zowel exsudaten als transsudaten uitredend vocht met daarin opgelost materiaal zijn, is het ontstaansmechanisme heel anders: een exsudaat ontstaat door een "plaatselijke" oorzaak, zoals een ontsteking. Een transsudaat ontstaat door oorzaken elders, zoals verschillen in hydrostatische druk of osmotische druk. Transsudaten bevatten daardoor veel minder eiwit. Datzelfde geldt ook voor de stof LDH. Die eigenschappen worden ook in de diagnostiek gebruikt: als een vloeistof meer dan 20 g/l eiwit bevat of de dichtheid is meer dan 1,012 kg/l, dan is het waarschijnlijk exsudaat; beneden die grenzen is het waarschijnlijk transsudaat. Voor een bepaling met LDH wordt aangehouden dat bij een LDH-activiteit van meer dan 60% van die in het serum of bij meer dan 200 U/l, er sprake is van exsudaat. Nog een test om beiden te onderscheiden is de Rivaltatest, waarbij wat te testen vloeistof in verdund azijnzuur wordt gedruppeld. Als deze druppel oplost en de oplossing helder blijft is de test negatief (transsudaat); als de druppel zichtbaar blijft dan is de test positief (exsudaat).



</doc>
<doc id="2962121" url="https://nl.wikipedia.org/wiki?curid=2962121" title="Transsudaat">
Transsudaat

Een transsudaat "(Latijn: trans-sūdāre, doorheen-zweten)" is een vloeistof die vanuit het vaatstelsel van een organisme lekt naar de buitenwereld of naar een lichaamsholte. Dat mechanisme wordt veroorzaakt door een hydrostatisch of osmotisch drukverschil, bij een intact epitheel.

Een lichte mate van transsudaat is fysiologisch: het beschermt slijmvliezen tegen uitdroging en maakt deel uit van het integumentair systeem. Als er meer transsudaat wordt gevormd dan noodzakelijk dan is er sprake van pathologisch transsudaat.

In tegenstelling tot exsudaat bevat transsudaat weinig opgeloste stoffen, cellen of celresten. Transsudaat is daardoor helder vloeibaar.

De meest voorkomende oorzaken van pathologisch transsudaat zijn verhoogde hydrostatische druk in bloedvaten door hartfalen (rechtsdecompensatie) en verlaagde colloïdosmotische druk in bloedvaten door hypoalbuminemie (tekort aan het bloedeiwit albumine), veroorzaakt door bijvoorbeeld cirrose of nefrotisch syndroom.

Ofschoon zowel exsudaten als transsudaten uitredend vocht met daarin opgelost materiaal zijn, is het ontstaansmechanisme heel anders: Een exsudaat ontstaat door een "plaatselijke" oorzaak, zoals een ontsteking. Een transsudaat ontstaat door oorzaken elders, zoals verschillen in hydrostatische druk of osmotische druk. Transsudaten bevatten daardoor veel minder eiwit. Datzelfde geldt ook voor de stof LDH. Die eigenschappen worden ook in de diagnostiek gebruikt: Als een vloeistof meer dan 20 g/l eiwit bevat of de dichtheid is meer dan 1,012 kg/l dan is het waarschijnlijk exsudaat; beneden die grenzen is het waarschijnlijk transsudaat. Voor een bepaling met LDH wordt aangehouden dat bij een LDH-activiteit van meer dan 60% van die in het serum of bij meer dan 200 U/l, er sprake is van exsudaat. Nog een test om beiden te onderscheiden is de Rivaltatest, waarbij wat te testen vloeistof in verdund azijnzuur wordt gedruppeld. Als deze druppel oplost en de oplossing helder blijft is de test negatief (transsudaat); als de druppel zichtbaar blijft dan is de test positief (exsudaat).



</doc>
<doc id="2962195" url="https://nl.wikipedia.org/wiki?curid=2962195" title="Stichting soa-bestrijding">
Stichting soa-bestrijding

De Nederlandse Stichting tot Bestrijding der Geslachtsziekten was een Nederlandse stichting die in 1973 werd opgericht.

De statutaire naam van de vereniging werd door de tijd heen enkele malen gewijzigd. Ook de naam Soa-stichting werd gebruikt, maar deze was niet statutair vastgelegd. De vereniging droeg tussen 1973 en 2003 de volgende statutaire namen:

Op 18 januari 1973 besloot de ledenvergadering van de Nederlandse Vereniging voor Zedelijke Volksgezondheid (Nederlandsche Vereeniging tot bestrijding der geslachtsziekten) tot de oprichting van de Nederlandse Stichting tot Bestrijding der Geslachtsziekten, gevestigd te Utrecht. Met een volmacht van de voorzitter van het bestuur van deze vereniging, dr. D.J.H. Vermeer, gaf op 15 maart 1973 drs. W.N. Bax, econoom bij de Algemene Nederlandse Vereniging “Het Groene Kruis” te Utrecht, uitvoering aan dit besluit. De vereniging stelde een bedrag van 6.500 gulden aan de nieuwe stichting beschikbaar.

Op 27 oktober 1984 besloot het bestuur tot de statutenwijziging, en met het verlijden van de akte op 13 februari 1985 werd de naam gewijzigd in Nederlandse Stichting tot Bestrijding van Sexueel Overdraagbare Aandoeningen. Op 15 augustus 1996 werd de spelling van de naam gemoderniseerd en een verkorte naam toegevoegd: Stichting tot bestrijding van seksueel overdraagbare aandoeningen, Stichting soa-bestrijding. Het maximumaantal bestuursleden werd teruggebracht van 21 tot 20. De statutenwijziging van 3 oktober 2000 betekende een einde van een bestuur vanuit alle aangesloten instellingen en het maximumaantal bestuursleden werd vijf.

Per 1 januari 2004 eindigde het bestaan van de stichting door een fusie met het Aids Fonds.

Het bureau van de Nederlandse Stichting tot Bestrijding der Geslachtsziekten werd in Utrecht ten kantore van de Nationale Kruisvereniging gevestigd. Later kreeg het een eigen behuizing te Utrecht.

Het bestuur van de stichting bestond uit vertegenwoordigers van verschillende maatschappelijke organisaties die bij de geslachtsziektebestrijding waren betrokken (‘aangesloten instellingen’). Het bestuur van stichting bestond uit ten minste 3 en ten hoogste 21 leden. De bestuursleden 1973-2000 waren afkomstig van:

Dr. D.J.H. Vermeer (KNMG) werd de eerste voorzitter van de stichting, P.G. Bakker, arts-dermatoloog, penningmeester (NVDV) en dr. J. Huisman, lid (Vereniging van GG&GD-directeuren). In 1979 werd de voorzittershamer overgenomen door F.A. van Spanje, voorzitter (KNMG), en werd J. Huisman, secretaris. Het bestuur werd in de eerste jaren (1973- ) ondersteund door een ambtelijk secretaris; dhr. W.N. Bax, werkzaam bij de Nationale Kruisvereniging.

Met de toename van de taken en werkzaamheden onder de druk van aidsepidemie kreeg de stichting van begin jaren 80 van de vorige eeuw de beschikking over een professionele staf onder leiding van een directeur. Pas bij de statutenwijziging van 2000 werd overgegaan tot een kleiner bestuur met bestuursleden op persoonlijke titel, die zonder last of ruggespraak konden besturen.

De doelstellingen van de stichting waren:

De statutaire doelstellingen van de stichting werden in 1985 in aansluiting op de zich onder de druk van de aidsepidemie sterk ontwikkelende praktijk uitgebreid met:

Nationaal en internationaal keerden geslachtsziekten in de jaren zeventig weer terug op de maatschappelijke agenda. De start van de stichting houdt dan ook nauw verband met het in 1970 opgestelde plan van staatssecretaris Kruisinga om te komen tot regionale diensten tot bestrijding van geslachtsziekten per provincie, waarover hij op verzoek van de heer Van der Lek nadere informatie verschafte. In het plan was in een zevental taken voorzien voor de "Nederlandse Vereniging tot bestrijding van geslachtziekten". Deze leidde echter een slapend bestaan, maar werd wakker geschud en zou in 1973 het initiatief nemen tot oprichting van de Nederlandse Stichting tot Bestrijding der Geslachtsziekten.

In de eerste jaren van haar bestaan moest de stichting werken met beperkte middelen, maar daarna zou daarin grote verandering komen.

In juni 1974 aanvaardden 17 lidstaten van de Raad voor Europa een resolutie over The control of sexually transmitted diseases (STD), waarin wordt geconcludeerd dat venerische en andere seksueel overdraagbare aandoeningen zijn uitgegroeid tot een ernstig en kostbaar gezondheidsvraagstuk. De Raad schreef dit toe aan demografische ontwikkelingen, veranderde gedragspatronen, verwaarloosde seksuele opvoeding, het symptoomloze verloop van deze ziekten en een bedrieglijk gevoel van zekerheid ten gevolge van moderne geneesmiddelen en nieuwe contraceptieve methoden. Van de lidstaten wordt verwacht dat ze eens in de vijf jaar de Secretaris-Generaal over de genomen maatregelen voor de uitvoering van deze resolutie rapporteren. In 1976 werd de aangifteplicht voor syfilis en gonorroe ingevoerd.

Eind 1981 waren de eerste gevallen van aids in Nederland en onder druk van de aids-epidemie nam het belang van de soa-bestrijding sterk toe. De taken van de stichting werden uitgebreid en verzwaard. In de geest van de jaren tachtig werd de term ‘geslachtsziekten’ vervangen door de thans gangbare uitdrukking ‘seksueel overdraagbare aandoeningen.’

Voor het gezamenlijk uitvoeren van projecten en het afstemmen van activiteiten op het terrein van aids- en soa-bestrijding werkte de stichting samen met een aantal andere organisaties, zoals het Aids Fonds, het voormalige Nationaal Instituut voor Gezondheidsbevordering en Ziektepreventie (NIGZ, tot 2012), het Nederlands Instituut voor Sociaal Seksuologisch Onderzoek (NISSO) en de Rutgers Stichting. Met de doelgroepen jongeren en migranten werd overlegd in respectievelijk de Stuurgroep Jongeren aids, Soa en Seksualiteit, en het Overleg Migranten en Aids.

De stichting besteedde vanaf 1987 veel energie aan informatievoorziening via de massamediale Vrij Veilig Campagnes en via voorlichtingsactiviteiten gericht op onderwijs, prostitutie en ‘loverboys’ (jonge pooiers). Tussen 1980 en 2003 verscheen tweemaandelijks het SOA-Bulletin. Na de fusie van 2004 werd dit samengevoegd met het periodiek AIDS Bestrijding van het Aids Fonds tot SOA AIDS Magazine. Folders, ook in andere (Europese) talen, en promotiemateriaal zoals bierviltjes met de tekst ‘Ik vrij veilig’, doosjes condooms, kaarten enzovoorts brachten de boodschap helder onder het licht.

Rond 1980 werden de taken in de geslachtsziektebestrijding overgeheveld naar de Gemeentelijke Gezondheids Diensten en de Districts Gezondheids Diensten.

Het archief van de 'Stichting soa-bestrijding' (1973-2003) (ook: de 'Stichting tot bestrijding van seksueel overdraagbare aandoeningen'; tot 1996 de 'Stichting tot bestrijding van sexueel overdraagbare aandoeningen'; tot 1985: 'Stichting tot Bestrijding van Geslachtsziekten' is onderdeel van het archief van de 'Stichting Aids Fonds – STOP AIDS NOW! - Soa Aids Nederland' (2004-heden) en bevindt zich in het Nationaal Archief in Den Haag (2.19.225).


</doc>
<doc id="2962313" url="https://nl.wikipedia.org/wiki?curid=2962313" title="Virusnomenclatuur">
Virusnomenclatuur

De virusnomenclatuur is de regelgeving bij het toekennen van namen aan virussen. Deze wordt geregeld in de "The International Code of Virus Classification and Nomenclature".

De International Committee on Taxonomy of Viruses geeft een taxonomische lijst van virussen uit, die regelmatig wordt herzien. In deze lijst worden de erkende soorten en geslachten genoemd, en voor zover bekend en erkend de families en ordes waartoe deze behoren.




</doc>
<doc id="2962417" url="https://nl.wikipedia.org/wiki?curid=2962417" title="Regenschurft">
Regenschurft

Regenschurft is een huidontsteking bij paarden veroorzaakt door de bacterie "Dermatophilus congolensis". Deze bacterie kan de intacte huid van het paard niet besmetten, maar besmet wel de beschadigde delen van de huid. 



</doc>
<doc id="2962944" url="https://nl.wikipedia.org/wiki?curid=2962944" title="Epimysium">
Epimysium

Het epimysium is het buitenste bindweefselvlies van een skeletspier. Het epimysium omhult de verschillende spierbundels. Hierbinnen bevinden zich het perimysium en bloedvaten.


</doc>
<doc id="2963034" url="https://nl.wikipedia.org/wiki?curid=2963034" title="Epididymale hypertensie">
Epididymale hypertensie

Epididymale hypertensie, informeel ook wel "blauwe ballen" genoemd, is een pijnlijk symptoom dat wordt veroorzaakt door het tijdelijk vernauwd raken van de bloedvaten in het gebied rond de testikels en de prostaat.

De oorzaak is de verhoogde bloeddruk in de genitaliën die de erectie en het opzwellen van de testikels veroorzaakt. De gezwollen bloedvaten zijn blauw van kleur, vandaar de uitdrukking "blauwe ballen". De krampen in de gladde spiercellen van de bijballen en de zaadleiders zijn de eigenlijke reden voor de pijn. Na de ejaculatie herstelt de normale bloeddoorstoming zich vrij snel en verdwijnen de onaangename sensaties.

De makkelijkste manier om van de pijn af te komen is door een ejaculatie, normaal gesproken door het uitvoeren van een seksuele handeling; dit activeert het parasympathisch zenuwstelsel weer en verhoogt de bloedtoevoer naar het geslachtsdeel waardoor de opgehoopte vloeistoffen kunnen worden afgevoerd. Ook kan het helpen om zwaar lichamelijke inspanning te leveren, zoals het verplaatsen van een zwaar voorwerp. 



</doc>
<doc id="2963088" url="https://nl.wikipedia.org/wiki?curid=2963088" title="Visio (organisatie)">
Visio (organisatie)

Visio, of Koninklijke Visio, is een Nederlands expertisecentrum voor onderwijs, zorg en dienstverlening voor mensen met een visuele beperking.

Visio biedt informatie en advies, maar ook verschillende vormen van onderzoek, begeleiding, revalidatie, onderwijs en wonen. Deze diensten biedt zij aan mensen aan die slechtziend of blind zijn, ook als zij daarnaast een verstandelijke, lichamelijke, of andere zintuiglijke beperking hebben.

Visio is de huidige rechtsopvolger van het (Koninklijk) Instituut voor Onderwijs van Blinden in Amsterdam, opgericht in 1808. Zij is in 2010 ontstaan uit een fusie tussen De Brink, Sensis en Visio.

Het bestuurs- en bedrijfsbureau van Visio is gevestigd in Huizen. Voorts is Visio gevestigd in Amsterdam, Apeldoorn, Den Bosch, Breda, Dordrecht, Eindhoven, Goes, Grave, Den Haag, Haarlem, Haren, Heerhugowaard, Hoogeveen, Leiden, Nijmegen, Rotterdam, Sittard-Geleen en Vries.

J. Vos: 'Tastend door de tijd: twee eeuwen onderwijs en zorg voor slechtzienden en blinden.' Boom, 2008.



</doc>
<doc id="2963203" url="https://nl.wikipedia.org/wiki?curid=2963203" title="Marjory Gordon">
Marjory Gordon

Marjory Gordon was een verpleegkundig theoretica en professor in de verpleegkunde. Ze heeft bijgedragen aan het standaardiseren van het verpleegjargon. 

Ze was de eerste president van de North American Nursing Diagnosis Association (NANDA). In 1977 werd ze lid van de American Academy of Nursing. Marjory Gordon heeft tot aan haar dood gewerkt als gepensioneerd professor verpleegkunde aan het Boston College in Chestnut Hill, Massachusetts.

Marjory Gordon is bekend om het standaardiseren van het verpleegjargon. ze schreef de "Nursing assesment theory" (vert. Verpleegkundige beoordeling), deze wordt toegepast om standaard informatie te vergaren over de patiënt, zoals de fysiologische, psychologische, sociologische en spirituele status. De nursing assesment theory maakt deel uit van het standaardwerk Gordon's functional health patterns. 

Marjory Gordon heeft ook vier boeken geschreven. Van het boek "The Manual of Nursing Diagnosis", zijn twaalf edities verschenen en vertaald in tien talen. 

Marjory Gordon heeft gestudeerd aan The Mount Sinai Hospital School of Nursing. Ze behaalde haar bachelor- en masterdiploma bij het Hunter College van de City University of New York en haar PhD op het Boston College.


</doc>
<doc id="2963784" url="https://nl.wikipedia.org/wiki?curid=2963784" title="Vincent van Gogh, voor geestelijke gezondheidszorg">
Vincent van Gogh, voor geestelijke gezondheidszorg

Vincent van Gogh, voor geestelijke gezondheidszorg is een aanbieder van geestelijke gezondheidszorg in de Nederlandse provincie Limburg. De organisatie is vooral gericht op het midden en het noorden de provincie en heeft ruim 1500 medewerkers. De daartoe aangewezen zorgverleners zijn geregistreerd in het BIG-register en de behandelingen zijn gebaseerd op landelijke behandelrichtlijnen. Doelstelling is het bieden van hulp bij psychische problemen.

De geschiedenis van de psychiatrische zorg in Limburg is nauw verbonden met de stad Venray. In 1905 werd begonnen met de bouw van de instelling (gesticht) Sint Servatius voor mannen door de Broeders van Liefde uit Gent in België. In 1907 kwamen de eerste patiënten. De Zusters van Liefde bouwden in 1908 de instelling Sint Anna voor vrouwen. De eerste patiënten arriveerden in 1909.

Het initiatief voor de instelling kwam van generaaloverste Amedeus Stockmans van de congregatie der Broeders van Liefde. Eigenlijk zou de instelling in Roermond komen, maar het lid van de Limburgse Gedeputeerde Staten Henri Trynes, die afkomstig was uit Venray, wist de broeders ervan te overtuigen naar Venray te komen. Trynes was ook betrokken bij de oprichting van het Sint Anna-gesticht door de Zusters van Liefde. 

Vanwege de strenge scheiding die in acht werd genomen tussen mannen en vrouwen werkten de twee instellingen als aparte zelfstandige organisaties. Deze scheiding is tot ver in de jaren zestig blijven bestaan. Na de jaren 60 van de vorige eeuw nam invloed van de religieuzen snel af en in 1976 fuseren de gestichten Sint Servatius en Sint Anna. Dit is ook het moment dat er voor het eerst leken zitting nemen in het bestuur van de instelling. Vanaf dit moment gaat de organisatie verder onder de naam Psychiatrisch Centrum Venray. Vanaf 1992 nemen de religieuzen geen deel meer aan het bestuur. De organisatie gaat vanaf dit moment verder onder de naam Vincent van Gogh Instituut. De organisatie werd vernoemd naar de Nederlandse schilder Vincent van Gogh. Vanaf 2003 maakt het instituut deel uit van de GGZ Noord- en midden Limburg. De instelling noemt zich sinds 2010 "Vincent van Gogh, voor geestelijke gezondheidszorg" en de locatie Sint Servatius krijgt de naam 'Servaashof'.

De organisatie biedt behandelingen aan voor onder andere: depressie, bipolaire stoornis (manische depressie), angst, fobieën, borderline, dwangstoornissen, Korsakov, ADHD, PDD-NOS, autisme, verslaving, posttraumatisch stresssyndroom (PTSS), relatieproblemen, psychosen en schizofrenie.

De instelling Vincent van Gogh heeft vestigingen in onder andere Venray, Venlo, Roermond en Weert.

Het Museum Psychiatrie Venray maakt deel uit van de organisatie, het werd in 1977 geopend op het Sint Anna-terrein in Venray. De geschiedenis van de psychiatrie in de omgeving van Venray wordt mede in beeld gebracht door inzet van vrijwilligers.




</doc>
<doc id="2964208" url="https://nl.wikipedia.org/wiki?curid=2964208" title="Restsuiker">
Restsuiker

Restsuikers zijn de suikers (zoals druivensuiker en vruchtensuiker) die in wijn aanwezig zijn. Bij het maken van wijn wordt gepoogd een balans te bereiken tussen de hoeveelheden van restsuikers en van zuren.

De hoeveelheden die per liter aanwezig zijn, bepalen het type van de wijn. De normen hiervoor verschillen per land of per wijnstreek, en zijn soms ook afhankelijk van de hoeveelheid zuren (appelzuur, melkzuur, koolzuur, tannine) in de wijn.
Hiertussen liggen, wat gehalte aan restsuikers betreft, de halfdroge en de halfzoete wijnen.


</doc>
<doc id="2964303" url="https://nl.wikipedia.org/wiki?curid=2964303" title="Piet-van-vliet">
Piet-van-vliet

De piet-van-vliet of klaagkoekoek ("Cacomantis merulinus") is een koekoek uit de groep van broedparasitaire koekoeken. De vogel komt voor in Indonesië, India en China. De naam "piet-van-vliet" is een klanknabootsing van zijn roep.

De piet-van-vliet is een vrij kleine koekoek van 21 tot 23,5 cm lengte. Een volwassen mannetje is grijsbruin van boven en oranje van onder en hij is grijs op kop, keel en aan de bovenkant van de borst. Er zitten witte stippels op de staartveren. De poten zijn geel, de snavel is van onder ook geel en van boven zwart; de ogen zijn rood. Het vrouwtje ziet er soms hetzelfde uit als het mannetje, maar er is een ook vorm die er anders uitziet. Dan is het vrouwtje roodachtig bruin van boven met donkere strepen. Van onder is ze lichter gekleurd met een fijnere streping.

Het geluid is bestaat uit een serie van 11 tot 12 klanken van drie noten ("piet-van-vliet") die geleidelijk in toonhoogte daalt.

Deze klaagkoekoek is een broedparasiet. Het vrouwtje legt haar eieren in de nesten van diverse kleine soorten zangvogels zoals de gewone iora ("Aegithina tiphia"), grijsborstspinnenjager ("Arachnothera affinis"), geelbuikprinia ("Prinia flaviventris") en van snijdervogels.

Er zijn drie ondersoorten. De nominaat "C. m. merulinus" komt algemeen voor op de meeste grote eilanden van de Filipijnen. "C. m. querulus" heeft de grootste verspreiding en komt voor in Noordoost-India, Bangladesh, Zuid-China, Myanmar, Thailand, Cambodja, Laos en Vietnam. Vogels in het noordelijk deel van dit verspreidingsgebied zijn trekvogels in het zuiden overwinteren. "C. m. threnodes" is een vogel van het schiereiland Malakka, Sumatra en Borneo terwijl de ondersoort "C. m. lanceolatus" op Java, Bali en Sulawesi verblijft.

Het is een veel gehoorde vogel die voorkomt in secondair bos, uitgekapt bos en tuinen maar ook in primair regenwoud. De piet-van-vliet heeft een enorm groot verspreidingsgebied en daardoor alleen al is de kans op uitsterven uiterst gering. De grootte van de populatie is niet gekwantificeerd. Er is geen aanleiding te veronderstellen dat de soort in aantal achteruit gaat. Om die redenen staat deze soort klaagkoekoek als niet bedreigd op de Rode Lijst van de IUCN.


</doc>
<doc id="2964811" url="https://nl.wikipedia.org/wiki?curid=2964811" title="Dolly Bellefleur">
Dolly Bellefleur

Dolly Bellefleur is de artiestennaam waaronder de Nederlander Ruud Douma (Huizen, 1961) met een travestie-act optreedt in theaters en bij uiteenlopende evenementen. Dolly Bellefleur brengt entertainment met een inhoudelijke boodschap en is, naast Nickie Nicole, een van de bekendste Nederlandse travestie-artiesten.

In zijn jeugd trad Ruud Douma op als sopraan in het kinderkoor van de plaatselijke kerk in Huizen. In 1980 kwam hij naar Amsterdam waar hij ging werken bij het Okura Hotel, ter voorbereiding op een opleiding aan de Hogere Hotelschool in Den Haag. Hij ging vanaf toen ook uit in onder meer homocafé Chez Manfred en de homodisco DOK. Later studeerde hij ook nog kunstgeschiedenis, maar na een bezoek aan het kleine Anthony Theater aan de Oudezijds Voorburgwal 30 in Amsterdam besloot hij om een travestie-act te gaan doen.

In dat theater trad Ruud Douma op 28 oktober 1989 voor het eerst op als 'Dolly Bellefleur'. Daarbij is 'Dolly' ontleend aan het liedje Hello, Dolly! en 'Bellefleur' aan een tijdschrift en gelijknamig TROS-programma. Met haar lange en slanke verschijning, klassieke, kleurrijke jurken met pofmouwen en grote witte pruik, komt Dolly Bellefleur vaak over als een speelgoedpop. Anders dan andere travestieten draagt Dolly geen nep-boezem, omdat het volgens eigen zeggen niet om "cuppie cuppie, maar om koppie koppie" gaat.

Ter promotie van haar eerste show, getiteld "Vorstelijke Travestie", vond eind 1989 een rijtoer plaats, waarbij Dolly Bellefleur samen met een als keizer Frans Joseph verklede Manfred Langer en een keizerin Sissi in een witte koets, getrokken door witte paarden via de homo-uitgaansgelegenheden Gaiety en Havana naar discotheek iT trok.

Onder het motto "beauty with brains" brengt Dolly Bellefleur entertainment met een inhoudelijke boodschap. Met haar teksten speelt ze regelmatig in op actuele onderwerpen op het vlak van politiek en homo-emancipatie. Dit kwam ook tot uiting in haar columns in de homobladen "Homologie", "Rainbow Magazine", "Culture & Camp" en "Gay News". 

In 2002 trok Dolly Bellefleur de aandacht, toen ze voor de PvdA-campagne voor de Provinciale Statenverkiezingen een kritisch lied over toenmalig premier Jan Peter Balkenende wilde zingen, maar al snel door de PvdA werd teruggefloten. Maatschappijkritiek kwam ook terug in de door Wilbert van der Steen getekende tweewekelijkse strip genaamd "Made in Dolland", waarin Dolly Bellefleur van 2010 t/m 2012 figureerde. 

In oktober 2011 ontstond er enige ophef, toen bleek dat de profielpagina van Dolly Bellefleur op de socialenetwerksite Facebook geblokkeerd was. De reden bleek dat particuliere gebruikers van Facebook alleen onder hun echte naam actief mogen zijn, maar Dolly Bellefleur signaleerde dat vooral travestieten hier op aangepakt werden.

Ruud Douma treedt regelmatig op met theatershows, waarvoor hij zelf de teksten, gedichten en liedjes schrijft, net als voor optredens op bijvoorbeeld Roze Zaterdag, de Amsterdam Gay Pride en bij andere (homogerelateerde) feesten en evenementen. 

Enkele theatershows van Dolly Bellefleur waren:

Daarnaast presenteerde Dolly Bellefleur van 2006 t/m 2011 een eigen radioprogramma, dat onder de naam "Dolly's Bonte Woensdagavond Trein" werd uitgezonden via MVS Gaystation.

Naar de woonplaats van Douma voert Dolly Bellefleur sinds 2004 de fictieve eretitel "Haarlemse Stedenmaagd". 

Ter gelegenheid van de twintigste verjaardag van Douma's debuut als Dolly Bellefleur vond eind 2009 en begin 2010 onder de naam "Van hem naar haar naar Hippolytushoef" een jubileumexpositie plaats in het IHLIA in Amsterdam en in de refter en de kloostergangen van het stadhuis van Haarlem. 

In 2012 ontving zij het Roze Lieverdje, de homo-emancipatieprijs van GroenLinks in Amsterdam.

Op 1 november 2013 werd Dolly Bellefleur gekozen tot de nieuwe nachtburgemeester van Haarlem, een functie die bedoeld is om het nachtleven van de stad te bevorderen.

Als blijk van waardering voor haar inzet voor de homo-emancipatie ontving Dolly Bellefleur op 16 november 2014 de Andreaspenning van de stad Amsterdam.



</doc>
<doc id="2965022" url="https://nl.wikipedia.org/wiki?curid=2965022" title="Eucalyptol">
Eucalyptol

Eucalyptol of 1,8-cineool is een monoterpenoïde en een cyclisch ether. Het is een kleurloze, ontvlambare vloeistof met een frisse, kamferachtige geur. Het komt voor in de natuur; het is het hoofdbestanddeel van eucalyptusolie, die men verkrijgt door stoomdestillatie van de bladeren van de blauwe gomboom ("Eucalyptus globulus") en andere Eucalyptussoorten. In kleinere hoeveelheden komt het ook voor in de etherische olie van de kamferboom, munt, tijm, basilicum, salie en andere aromatische kruiden. Zuiver eucalyptol kan men uit eucalyptusolie verkrijgen door fractionele destillatie.

Eucalyptol is een expectorans en het maakt het slijm in de ademhalingswegen los. Het is een ingrediënt van verscheidene mondwaters (onder meer Listerine), hoestmiddelen en middelen voor de behandeling van ademhalingsproblemen, waaronder myrtol dat bestaat uit de drie monoterpenen D-limoneen, alfa-pineen en eucalyptol. Deze middelen zijn echter niet geschikt voor kleine kinderen. Eucalyptol is immers giftig als er te veel van wordt ingenomen of ingeademd. Bij hoge dosering kan misselijkheid, braken, kramp en zelfs coma optreden.

Omwille van de verfrissende geur en de kruidige smaak wordt het gebruikt in cosmetica, parfumsamenstellingen en als smaakstof. In de Europese Unie mag eucalyptol zonder gebruiksbeperkingen gebruikt worden als aromastof in levensmiddelen.

Eucalyptol kan ook gebruikt worden als oplosmiddel voor rubber.



</doc>
<doc id="2965359" url="https://nl.wikipedia.org/wiki?curid=2965359" title="Cicely Saunders">
Cicely Saunders

Cicely Saunders (Barnet, 22 juni 1918 - Londen, 14 juli 2005) was een Engels arts, sociaalwerker en verpleegster. Samen met Elisabeth Kübler-Ross wordt ze gerekend tot de oprichters van de moderne hospicebeweging en de palliatieve zorg.

Saunders volgde een opleiding tot verpleegkundige en studeerde later door tot arts. In de jaren vijftig werkte ze zeven jaar lang als arts in het hospice van de "Zusters van Barmhartigheid".

Enkele jaren eerder, in 1948, erfde ze van een Pools vluchteling die was overleden aan kanker £ 500,= om een hospice te openen. Deze daad werd de kiem die bijna twintig jaar later tot bloei kwam. Elf jaar werkte ze aan dit idee door een omvangrijke blauwdruk te tekenen en te zoeken naar financiering. Als gids hield ze zich vast aan een regel uit psalm 37: ""Houd in uw weg het oog op god gericht, vertrouw op hem, en de uitkomst zal niet falen."" Uiteindelijk opende ze in 1967 de deuren van de "St. Christopher's Hospice" in het Londense Sydenham, wat daarmee het eerste hopice ter wereld was dat puur voor dat doel was gebouwd.

Saunders verspreidde haar overtuiging dat het mogelijk is de laatste dagen van een mensenleven aangenaam vorm te geven, waardoor de ontwikkeling van de palliatieve zorg en de hospicen voor een wezenlijk deel aan haar inzet te danken is. Als christen wees ze euthanasie sterk af. Sterven was voor haar de kans, vrienden en familie nog een keer te bedanken.

Ze was verder medeoprichter van de liefdadigheidsorganisatie "Cicely Saunders International". Het doel van de organisatie was het doen van onderzoek naar het verbeteren van de zorg en behandeling van alle patiënten met een progressieve ziekte, en het beschikbaar stellen van palliatieve zorg aan iedereen die daar behoefte aan heeft, of het nu in een hospice, in een ziekenhuis of thuis is.

Begin 21e eeuw zijn er in het Verenigd Koninkrijk meer dan 200 hospices en wereldwijd meer dan 8.000. In 2005 overleed Saunders op 87-jarige leeftijd aan kanker in een hospice dat ze zelf had geopend.

Saunders werd vele malen onderscheiden. Onder meer in 1981 met de "Templetonprijs" en in 1989 met de "Conrad N. Hilton Humanitarian Prize", twee onderscheidingen met een prijzengeld van bijna een miljoen euro, maar ook bijvoorbeeld de "Four Freedoms Award" voor godsdienstvrijheid in 2000. Daarnaast werd ze meermaals onderscheiden met een eredoctoraat.

In 1980 werd ze door koningin Elisabeth in de adelstand verheven met haar benoeming tot "Dame Commander" in de "Orde van het Britse Rijk". In 1989 nam koningin Elisabeth haar op in de "Order of Merit".


</doc>
<doc id="2966249" url="https://nl.wikipedia.org/wiki?curid=2966249" title="George Benjamin Lowe">
George Benjamin Lowe

Dr. George Benjamin Lowe (Amsterdam, 30 juni 1846 – Soerabaja, 24 januari 1900) was een kolonel van de geneeskundige dienst, directeur van de opleiding tot geneeskundigen in Nederlands-Indië en getuige in het Kauffman-proces.

Lowe was een zoon van George Benjamin Lowe en Henriette Gilhuys. Hij trouwde in 1870 met Adèle Cornelie Couperus (1846-1910), lid van de familie Couperus, dochter van Henry William Leonard Couperus, (1814-1872), majoor en commandant van het regiment Oost-Indische cavalerie, en nichtje van de schrijver Louis Couperus (1863-1923). Uit dit huwelijk werden geen kinderen geboren.

In juni slaagde Lowe voor het examen aan het Rijkshospitaal zodat hij bij de koning kon worden voorgedragen als officier van gezondheid. Even later werd hij dan ook als zodanig bij KB van 7 juli 1866 benoemd bij de geneeskundige dienst in Oost-Indië, als officier van gezondheid 3e klasse. In november daaropvolgend vertrok hij met het schip "Nederland en Oranje" vanuit Harderwijk naar Batavia. Lowe (hier gespeld als Löwe) werd na aankomst in Batavia geplaatst bij het groot militair hospitaal te Weltevreden. Enkele maanden later werd hij overgeplaatste naar de geneeskundige dienst te Buitenzorg In 1870 werd hij bevorderd tot officier van gezondheid 2e klasse. In 1872 werd hij overgeplaatst naar het garnizoen te Sumenep. In 1873 trad hij op als militair commissaris in een boedelzaak. In 1874 wordt gemeld dat hij ontslag zou nemen uit militaire dienst, dan in garnizoen te Pamekasan, om zich als 2e particulier geneesheer te vestigen in Pasuruan. Dit laatste lijkt niet door te zijn gegaan, want in 1875 wordt hij bij de militaire geneeskundige dienst in garnizoen te Atjeh geplaatst. Nog datzelfde wordt hij geplaatst bij het hospitaal te Willem I. In 1876 kreeg hij met vele anderen tractementsverhoging, en werd dan aangeduid als officier van gezondheid der 1e klasse. Die laatste rang blijkt onjuist, getuige een bericht van plaatsing bij het hospitaal te Weltevreden als officier van gezondheid 2e klasse, de dan bij het reconvalescentengesticht werkzame Lowe. In juli erna werd hij overgeplaatst naar het garnizoen te Soerabaja. Diezelfde maand wordt hij bevorderd tot officier van gezondheid eerste klasse. In 1879 werd hij opnieuw geplaatst te Atjeh. Een jaar later werd hij daar afgelost. Hij werd vervolgens geplaatst bij het hospitaal te Semarang. Het jaar erop werd hij overgeplaatst naar Surakarta.

In 1882 speelde een zaak rond het overlijden van dwangarbeiders op Atjeh door toegebrachte rotanslagen onder verantwoordelijkheid van opzichter en kapitein Kauffmann; de vraag werd gesteld, ook in de Tweede Kamer, of er "gruwelen" gepleegd waren tegen deze dwangarbeiders. Lowe werd opgevoerd in de "Memorie aangaande de zaak Kauffmann, gep. kapitein, gewezen beheerder der dwangarbeiders te Atjeh en onderhoorigheden", als iemand die 'gunstige' verklaringen had afgegeven over de behandeling van dwangarbeiders. Deze zaak-Kauffman, ook wel aangeduid als: de zaak-generaal Van der Heyden, kwam ook aan de orde in de Tweede Kamer, waarbij Lowe als getuige werd opgevoerd.

In 1883 werd Lowe twee jaar verlof naar Europa verleend wegens 15-jarige trouwe dienst in Nederlands-Indië. In augustus vertrok hij met zijn vrouw op het schip "Prins Hendrik". Later bleek het verlof te zijn verleend wegens ziekte. In juni 1885 vertrok het echtpaar Lowe-Couperus weer naar Nederlands-Indië. Daar werd hij geplaatst bij het militair hospitaal te Weltevreden. Een maand later werd hij als opvolger van C.J. de Freijtag benoemd tot directeur van de school tot opleiding voor inlandse geneeskundigen. In 1886 werd hij genoemd als opvolger van de overleden majoor D. ten Bosch. Hij werd echter even later benoemd tot dirigerend officier. In 1887 werd hij overgeplaatst naar Makasser. Ter gelegenheid van diens vertrek werd hem een afscheidsdiner aangeboden. In 1890 werd hij bevorderd tot dirigerend officier 1e klasse. Vervolgens werd hij overgeplaatst naar Soerabaja. In 1894 werd hij geplaatst bij het hoofdbureau van de geneeskundige dienst te Batavia. In 1894 werd gemeld dat hij op verzoek ontslag was verleend, maar dit lijkt onjuist. In 1896 werd hij benoemd tot waarnemend chef van de geneeskundige dienst. Per 2 april 1898 verkreeg hij op verzoek eervol ontslag, "wegens volbrachte diensttijd met behoud van recht op pensioen uit Hr. Ms. militairen dienst, onder toekenning van den titulaire rang van kolonel".

In 1897 werd hij ter gelegenheid van Koninginnedag benoemd tot Officier in de Orde van Oranje-Nassau, tegelijkertijd overigens als zijn aangetrouwde neef Louis Couperus aan wie toen precies dezelfde onderscheiding verleend werd.



</doc>
<doc id="2966615" url="https://nl.wikipedia.org/wiki?curid=2966615" title="Frederike Meyboom">
Frederike Meyboom

Frederike (Fre) Meyboom (Rotterdam, 26 maart 1871 – Den Haag, 23 april 1971) was een Nederlands ziekenhuisdirectrice, oprichtster van de beroepsvereniging voor verplegenden en feministe.

Meyboom werd geboren als de oudste in een gezin van drie kinderen. Haar vader was werkzaam als officier van gezondheid bij de marine. Als kind mocht Meyboom af en toe meehelpen in het Militair Hospitaal te Hellevoetsluis, waar haar vader chef was. Na een tijd op kostschool in Bonn te hebben doorgebracht, besloot ze in 1895 op pro-Deobasis te gaan werken bij de Haagse Polikliniek. Later besloot ze een opleiding tot verpleegkundige te volgen, een studie die ze in 1900 afrondde. Tijdens haar opleiding werd ze geconfronteerd met de vaak extreem hoge werkdruk voor verpleegkundigen, wat voor Meyboom de aanleiding vormde om in 1900 samen met Arnold Aletrino en enkele anderen Nosokomos Nederlandse Vereniging tot Bevordering der Belangen van Verpleegsters en Verplegers op te richten. Bij de oprichting was ook Aletta Jacobs, een grote inspiratiebron voor Meyboom, aanwezig.

Later in haar carrière werd ze directrice van diverse ziekenhuizen, achtereenvolgens een ziekenhuis in Zutphen en, beide keren op verzoek van burgemeester Alfred Rudolph Zimmerman, van het Gasthuis Beverwijckplein in Dordrecht en het Gemeente Ziekenhuis aan de Bergweg in Rotterdam. In alle ziekenhuizen waar ze werkte, verbeterde Meyboom de verpleegstersopleiding. 

Na haar pensionering bleef ze actief, eerst als voorzitster van de Bond van Directrices en Adjunct-Directrices van Ziekeninrichtingen, een vereniging die in 1899 was opgericht door Anna Reynvaan, later verzorgde ze cursussen over verpleging aan de Volksuniversiteit in Rotterdam en gaf ze lezingen op de radio over verplegingen. Van 1947 tot 1959 was ze voorlichtster voor de Algemene Psychiatrische Voorlichtingsdienst.

Op 19 maart 1971 zond de NCRV het programma 'Zuster Meyboom 100 Jaar' uit. Tijdens die uitzending werd ze geïnterviewd door documentairemaker Jan van Hillo. Ze overleed een maand later.


</doc>
<doc id="2966646" url="https://nl.wikipedia.org/wiki?curid=2966646" title="Glaucophyta">
Glaucophyta

Glaucophyta vormen een stam binnen de supergroep Archaeplastida, waarvan de soorten voorkomen in zoet water, maar worden zelden waargenomen. Ze zijn coccoïed (bolvormig cellen) en komen voor in losse kolonies, die gevormd zijn door de blijvende celwanden van de moedercellen die optreden volgend op de celdeling. Wanneer ze beweeglijke cellen vormen, zijn de flagellen heterodynamisch en bedekt met mastigonemata. De basis van het flagellaire apparaat is verbonden met een meerlagige structuur ("MLS") en gekruiste flagellaire wortels, kenmerken die ook in verband worden gebracht met de Prasinophyta (in de Viridiplantae).

Ze zijn duidelijk blauw-groen en hun plastiden behouden gelijkenissen van de primaire cyanobacteriële endosymbiont, die niet voorkomt in andere taxa (behalve een niet-verwante euglyphid amoebe of Cyanomonas). Omdat de endosymbiont steeds een dunne mureïnewand heeft en verwant zijn aan cyanobacteriën worden de plastiden meestal cyanellen genoemd. Ze hebben zakvormige structuren onder de celwand, die mogelijk vergeleken kunnen worden met alveoli.

De Glaucophyta worden gekenmerkt door:


</doc>
<doc id="2966664" url="https://nl.wikipedia.org/wiki?curid=2966664" title="March of Dimes">
March of Dimes

March of Dimes is een Amerikaanse liefdadigheidsorganisatie die tot doel heeft de gezondheidsomstandigheden van baby's te verbeteren. De hoofdvestiging staat in White Plains, New York.

De organisatie werd in 1938 op initiatief van president Franklin Delano Roosevelt opgericht onder de naam National Foundation for Infantile Paralysis om te zoeken naar mogelijkheden van genezing en preventie van polio.

Sinds 1976 draagt de organisatie de naam March of Dimes Birth Defects Foundation, waarmee het terugblikt naar haar succesvolste campagne die ze jarenlang voerde en waardoor ze die naam al onder de bevolking had. Sinds 2007 is de naam ingekort tot "March of Dimes".

In 2001 werd March of Dimes onderscheiden met een Four Freedoms Award in de categorie "vrijwaring van gebrek".




</doc>
<doc id="2967090" url="https://nl.wikipedia.org/wiki?curid=2967090" title="Colistine">
Colistine

Colistine (polymyxine E) is een antibioticum uit de groep van de polymyxinen. Polymyxinen zijn een groep van vijf verschillende polypeptide-antibiotica, (polymyxine A tot E), die in 1947 ontdekt zijn. Enkel polymyxine B en E (=colistine) worden in de praktijk gebruikt. Colistine zelf werd in 1949 ontdekt en is sedert de jaren 1950 in gebruik. Het wordt geproduceerd door de bacterie "Bacillus polymyxa" subspecies "colistinus" Koyama.

Colistine is een cyclisch decapeptide (met tien aminozuren), dat verbonden is met een vetzuurrest via een amidekoppeling. Er zijn twee vormen van colistine, die verschillen in de lengte van de vetzuurrest. Die is afkomstig van 6-methyloctaanzuur voor colistine A en van 6-methylheptaanzuur voor colistine B.

Colistine is commercieel verkrijgbaar als het sulfaatzout colistinesulfaat en als colistimethaatnatrium (ook natriumcolistimet(h)aat genoemd). Colistimethaatnatrium is minder krachtig maar ook minder toxisch dan colistinesulfaat. Het wordt gevormd door de reactie van colistine met formaldehyde en natriumbisulfiet. 

Colistine werkt op het celmembraan van de bacterie. Colistine is een kationische verbinding die zich bindt aan anionische lipopolysaccharide-moleculen in het buitenste membraan van Gram-negatieve bacteriën, waardoor het membraan wordt beschadigd, wat leidt tot een verhoogde permeabiliteit van de celwand. De celinhoud kan dan weglekken wat uiteindelijk tot de celdood leidt.

Colistine is effectief tegen de meeste Gram-negatieve aerobe bacteriën, waaronder "Pseudomonas aeruginosa", "Acinetobacter"-, "Klebsiella"- en "Enterobacter"soorten. Hiertoe behoren ook sommige multidrug-resistente bacteriën. Maar er zijn Gram-negatieve bacteriën die resistent zijn tegen colistine (waaronder "Pseudomonas mallei", "Edwardsiella"-, "Serratia"- en "Brucella"soorten). Colistine is ook niet werkzaam tegen Gram-positieve bacteriën.

Colistinesulfaat wordt oraal toegediend (tabletten of siroop) voor inwendig gebruik (infecties van de ingewanden) of als een poeder voor de uitwendige behandeling van bacteriële huidinfecties.

Colistimethaatnatrium werd aanvankelijk intraveneus toegediend, maar dat bleek gepaard te gaan met een hoge incidentie van nefrotoxiciteit. Het werd nog intraveneus toegediend voor de behandeling van longinfecties door multidrug-resistente Gram-negatieve bacteriën, in het bijzonder "Pseudomonas aeruginosa", in patiënten met cystische fibrose, maar die behandeling kan ook door verneveling. Poeder voor verneveling moet daarvoor worden opgelost in een meegeleverd oplosmiddel (water met natriumchloride), in een jet-vernevelaar verneveld en ingeademd via een mondstuk.

De voornaamste bijwerkingen zijn nefrotoxiciteit en neurotoxiciteit. Bij de toediening door verneveling kunnen hoesten en bronchospasme (benauwdheid) voorkomen. 


</doc>
<doc id="2967149" url="https://nl.wikipedia.org/wiki?curid=2967149" title="Benazepril">
Benazepril

Benazepril is een geneesmiddel voor de behandeling van hoge bloeddruk, hartfalen en chronische nierziekte. Het is een prodrug, die na splitsing van de estergroep door de lever wordt omgezet in de actieve vorm benazeprilaat; dit is een ACE-remmer. Het wordt zowel bij mensen als bij dieren gebruikt.

Het geneesmiddel is sinds 1991 internationaal op de markt. Het werd ontwikkeld door Ciba-Geigy, nu Novartis. Merknamen van Novartis zijn o.a. "Cibacen", "Lotensin" (in de Verenigde Staten) en "Fortekor". Dit laatste is een diergeneesmiddel tegen hartaandoeningen bij honden en chronisch nierfalen bij katten. De geneesmiddelen bevatten het hydrochloride van benazepril.

Benazepril wordt oraal toegediend in tabletvorm. Het is beschikbaar in tabletten met 5 tot 40 mg benazepril. 

De meest voorkomende bijwerkingen zijn hoofdpijn en hoesten. Ook duizeligheid, huiduitslag/jeuk, diarree, hyperkaliëmie (toename van het kaliumgehalte van het bloed), nierfalen en angio-oedeem kunnen optreden. De meeste bijwerkingen zijn typisch voor ACE-remmers.

Benazepril mag niet gebruikt worden tijdens de zwangerschap omdat het de foetus kan schaden en zelfs doden.



</doc>
<doc id="2967182" url="https://nl.wikipedia.org/wiki?curid=2967182" title="John Gurdon">
John Gurdon

John Bertrand Gurdon (Dippenhall, 2 oktober 1933) is een Brits ontwikkelingsbioloog. In 2012 kreeg hij samen met Shinya Yamanaka de Nobelprijs voor de Fysiologie of Geneeskunde voor de ontdekking dat volwassen cellen geherprogrammeerd kunnen worden tot pluripotente stamcellen die alle cellen kunnen vormen in het menselijk lichaam.

Gurdon studeerde aan de Universiteit van Oxford, aanvankelijk klassiek maar stapte over naar de zoölogie. Na zijn promotie ging hij als post-doc aan de slag bij het California Institute of Technology. Na deze periode keerde hij terug naar Engeland waar hij van 1966 tot 1971 werkzaam was aan de faculteit zoölogie van de Universiteit van Oxford. Inmiddels is hij werkzaam bij het Gurdon Institute te Cambridge.

Het grootste deel van zijn onderzoek voerde Gurdon uit in Cambridge bij het MRC-laboratorium voor Moleculaire Biologie (1971-1983) en vervolgens bij de faculteit Zoölogie (1983-huidig). In 1958, toen hij nog student in Oxford was, slaagde hij na vele mislukte pogingen erin een klauwkikker te klonen door de celkern uit een intacte eicel te verwijderen en te vervangen door een celkern uit het darmkanaal van een "Xenopus"-kikkervisje.

Met dit experiment bewees Gurdon dat het DNA van elke celkern nog steeds alle benodigde informatie aanwezig is om de ontwikkeling van een organisme aan te sturen. Ofwel dat cellen in bepaalde omstandigheden in staat zijn om een eicel te laten ontwikkelen tot een volwassen organisme. Zijn experimenten trokken de aandacht van de wetenschappelijke gemeenschap: de gereedschappen en technieken die hij ontwikkelde voor eiceltransplantatie worden vandaan de dag nog steeds toegepast.

Voor zijn werk werd Gurdon onderscheiden met de Royal Medal (1985), de Wolfprijs in Geneeskunde (1989), de Copley Medal (2003), de Albert Lasker Award for Basic Medical Research (2009) en de Nobelprijs voor de Fysiologie of Geneeskunde (2012)


</doc>
<doc id="2967187" url="https://nl.wikipedia.org/wiki?curid=2967187" title="Shinya Yamanaka">
Shinya Yamanaka

Shin’ya Yamanaka (Japans: 山中 伸弥, "Yamanaka Shin’ya") (Higashiōsaka, 4 september 1962) is een Japans stamcel- en ontwikkelingsbiologieonderzoeker.

In 2012 kreeg hij samen met John Gurdon de Nobelprijs voor de Fysiologie of Geneeskunde voor de ontdekking dat volwassen cellen geherprogrammeerd kunnen worden tot pluripotente stamcellen die alle cellen kunnen vormen in het menselijk lichaam.

Yamanaka studeerde aan de Universiteit van Kobe waar hij aanvankelijk een opleiding volgde om orthopedisch chirurg te worden. Echter tijdens zijn studie maakte hij de overstap naar fundamenteel onderzoek. In 1993 promoveerde hij aan de Universiteit van Osaka. Vervolgens was hij werkzaam bij het Gladstone-instituut in de Verenigde Staten en het Nara Institute of Science in Japan. Naast zijn werkzaamheden voor Gladstone is hij ook hoogleraar celbiologie aan de Universiteit van Kioto.

Voortbouwend op het eerder werk van Gurdon publiceerde Yamanaka in 2006 een eenvoudig recept waarmee het mogelijk werd om volwassen cellen weer te laten terugkeren naar het embryonale stadium. Zijn onderzoek begon toen hij zich richtte op pluripotente cellen, embryonale stamcellen die na de bevruchting van de eicel ontstaan en die in staat zijn om alle celtypen van het lichaam te vormen.

In 2006 slaagde hij en zijn onderzoeksteam erin om geïnduceerde pluripotente stamcellen (iPS-cellen) te maken door het herprogrammeren van volwassen cellen van vezelvormende cellen ("fibroblasten") uit muizen. Deze iPS-cellen waren vervolgens, net als "gewone" pluripotente stamcellen, in staat om elke willekeurige lichaamscel te worden. Later wisten hij en zijn team ook om iPS-cellen voort te brengen uit menselijke volwassen fibroblasten.

Het voordeel van deze door Yamanaka ontwikkelde methode is dat deze als alternatief voor embryonaal stamcelonderzoek kan worden gebruikt waardoor er geen stamcellen meer nodig zijn die afkomstig zijn van geaborteerde embryo’s. Bovendien kunnen er lichaamseigen cellen gekweekt worden waardoor afstotingsreacties worden voorkomen.

Naast de Nobelprijs mocht Yamanaka ook The Shaw Prize (2008), de Albert Lasker Award for Basic Medical Research (2009), de Kyoto-prijs en de Balzam Prize in 2010 in ontvangst nemen. In 2012 werd hij onderscheiden met de Millennium Technologie Prijs voor zijn werk rondom stamcellen. Hierbij deelde hij de 1,2 miljoen euro geldprijs met Linus Torvalds, de maker van de Linux-kernel.


</doc>
<doc id="2967733" url="https://nl.wikipedia.org/wiki?curid=2967733" title="Jan Arkema">
Jan Arkema

Jan Arkema (Termunterzijl, 10 augustus 1791 – Warffum, 8 september 1863) was een Nederlands burgemeester van Warffum en chirurgijn.

Arkema werd in 1791 geboren als zoon van Petrus Arkema en Elizabet Melles. Aanvankelijk fungeerde Arkema als medicus. Van januari 1846 tot maart 1952 was hij burgemeester van Warffum. 

Arkema trouwde te Warffum op 13 januari 1820 met Catharina van Bolhuis (1789-1850), dochter van mr. Jan van Bolhuis (1750-1803).


</doc>
<doc id="2968163" url="https://nl.wikipedia.org/wiki?curid=2968163" title="Kleptoplastie">
Kleptoplastie

Kleptoplastie of kleptoplastidie is een endosymbiotisch verschijnsel waarbij een gastheer-organisme of predator een of meer plastiden van een ander organisme (de prooi-cel) in zich opneemt.

Voorbeelden van kleptoplastie zijn te vinden in zeer verschillende groepen:

Karyokleptie is het proces waarbij ook de celkern van de prooi-cel door de predator wordt opgenomen.



</doc>
<doc id="2968393" url="https://nl.wikipedia.org/wiki?curid=2968393" title="Hypergonadisme">
Hypergonadisme

Hypergonadisme is een aandoening waarbij er sprake is van hyperfunctie van de gonaden (geslachtsklieren). 

Dit wordt veroorzaakt door een abnormaal testosteronwaarde bij mannen of abnormaal hoge oestrogeenwaarden bij vrouwen. In sommige gevallen kan hypergonadisme ook worden veroorzaakt door een tumor, die zowel kwaadaardig als goedaardig kan zijn. Anabole steroïden kunnen ook een oorzaak van hoge androgene en/of oestrogene functionele activiteit zijn.

Symptomen van de aandoening zijn onder andere: voortijdige puberteit, versnelde groei bij adolescenten, een hoog libido, hyperseksualiteit, acne, verhoogde agressiviteit en overmatige beharing.


</doc>
<doc id="2968488" url="https://nl.wikipedia.org/wiki?curid=2968488" title="Propiverine">
Propiverine

Propiverine (INN) is een anticholinerg geneesmiddel voor de behandeling van de symptomen van overactieve blaas, waaronder urine-incontinentie. Het verhindert het samentrekken van de blaas en verhoogt de hoeveelheid urine die de blaas kan bevatten.

Propiverine werd ontwikkeld door het Oost-Duitse farmaceutische bedrijf VEB Apogepha, tegenwoordig Apogepha Arzneimittel, uit Dresden. Het wordt verkocht onder de merknamen "Mictonorm", "Propinorm" (Duitsland) en "Detrunorm" (Ierland). Deze middelen bevatten het hydrochloridezout van propiverine (CAS-nummer: 54556-98-8). 

In Nederland is het middel niet geregistreerd; in België wel.

Vaak tot zeer vaak voorkomende bijwerkingen zijn: droge mond; abnormaal zicht en moeilijkheden bij het focussen; vermoeidheid; hoofd- of maagpijn, indigestie; constipatie.



</doc>
<doc id="2968532" url="https://nl.wikipedia.org/wiki?curid=2968532" title="Oxybutynine">
Oxybutynine

Oxybutynine is een anticholinerg geneesmiddel voor de behandeling van de symptomen van overactieve blaas, waaronder urine-incontinentie en pollakisurie (vaker, maar niet meer plassen dan normaal). Het vermindert de spierspanning van inwendige sluitspier van de blaas zodat de blaas kan uitzetten en meer urine kan bevatten.

Oxybutynine kan oraal toegediend worden in tabletten of stroop, die het hydrochloridezout van de actieve stof bevatten, of transdermaal via een pleister of gel. Het is ook verkrijgbaar als generiek geneesmiddel.

Oxybutynine heeft een chiraal centrum en komt voor in een ("R")- en een ("S")-enantiomeer. De ("R")-enantiomeer is de meest actieve van de twee enantiomeren, maar commerciële producten bevatten de racemaat, die praktisch even goed werkt als zuiver ("R")-oxybutynine. 

Vaak tot zeer vaak voorkomende bijwerkingen zijn: droge mond; hoofdpijn; duizeligheid; constipatie; jeuk, pijn of ontsteking op de plaats van toepassing (bij transdermaal gebruik).



</doc>
<doc id="2968616" url="https://nl.wikipedia.org/wiki?curid=2968616" title="Optologie">
Optologie

Optologie is de psychologie van het zien.

In de optologie onderzoekt men het kijkgedrag. Aan de hand van dit kijkgedrag kunnen oogoefeningen gegeven worden of brillen voorgeschreven worden om het kijkgedrag in balans te brengen. Hierdoor kunnen optische oogproblemen voorkomen of ook verbeterd worden.
Het kijkgedrag of visueel gedrag wordt ook in verband gebracht met de levenshouding van de patiënt. Men kijkt zoals men is, is een stelling uit de optologie, ook soms visual mindfulness genoemd.
Men oefent er onder andere de oogbewegingen. Oogbewegingen ontspannen de spieren, volgens dr. W. Bates. Verder wordt het vermogen om de ogen scherp te stellen op ver- en nabijafstand. Ook wordt gewerkt aan een goede samenwerking tussen de beide ogen. Dit bevordert dan ook het dieptezicht. Heel wat visuele concentratieoefeningen, oog-handcoördinatieoefeningen, visuo-motorische oefeningen ... Optologie is dan ook heel bruikbaar voor hen die moeilijkheden ondervinden met de concentratie.


</doc>
<doc id="2968776" url="https://nl.wikipedia.org/wiki?curid=2968776" title="Prazepam">
Prazepam

Prazepam is een geneesmiddel behorend tot de groep van de benzodiazepinen. Het geneesmiddel is een prodrug met desmethyldiazepam als actieve metaboliet. Het is een langwerkend benzodiazepine met aan therapeutische dosis voornamelijk een anxiolytische werking. 

Net zoals de andere benzodiazepinen heeft de stof de volgende werkingen:

De dosis wordt steeds individueel door de arts bepaald. Een normale dagdosis situeert zich tussen 10 en 60mg, eventueel in verspreide giften.

De belangrijkste bijwerkingen zijn gelijkaardig met die van andere benzodiazepines: sufheid, spierverslapping, slaperigheid. Deze effecten worden versterkt door het gebruik van alcohol. Men dient er rekening mee te houden dat dit middel de concentratie ongunstig beïnvloedt: voorzichtigheid bij autorijden, het bedienen van machines, en andere zaken waarbij men zich goed dient te concentreren, is geboden. Met name voor ouderen geldt dat zij beter een korter werkend middel zouden moeten gebruiken in verband met het hogere risico op verkeersongelukken.

Gedurende de hele zwangerschap en bij borstvoeding is het gebruik van prazepam af te raden.


</doc>
<doc id="2968895" url="https://nl.wikipedia.org/wiki?curid=2968895" title="Solifenacine">
Solifenacine

Solifenacine is een geneesmiddel dat wordt voorgeschreven voor de behandeling van urine-incontinentie bij een instabiele of overactieve blaas.

Het is een anticholinerge stof die de spierspanning vermindert van de wand en de sluitspier van de urineblaas. Hierdoor vergroot de opslagcapaciteit van de blaas en vermindert de aandrang tot urineren en het aantal urinelozingen.

Solifenacine werd ontwikkeld door het Japanse bedrijf Yamanouchi Pharmaceutical Co. Ltd. Het wordt, in de vorm van het barnsteenzure zout solifenacinesuccinaat, door het Japanse farmaceutische bedrijf Astellas geproduceerd verkocht onder de merknaam "Vesicare". Astellas is in 2005 ontstaan uit de fusie van Yamanouchi Pharmaceutical en Fujisawa Pharmaceutical.

Bijwerkingen die vaak (10% of meer) voorkomen zijn buikpijn; misselijkheid; verstopping; spijsverteringsstoornissen.



</doc>
<doc id="2968908" url="https://nl.wikipedia.org/wiki?curid=2968908" title="Triazolam">
Triazolam

Triazolam, merknaam Halcion is een geneesmiddel behorend tot de groep van de benzodiazepinen. Het is een snel en kortwerkend slaapmiddel dat geïndiceerd is bij patiënten met voorbijgaande en of angstgebonden slapeloosheid. Omdat langdurig gebruik een grote kans op afhankelijkheid met zich meebrengt dient de behandelingsduur zo kort mogelijk te zijn. Het gebruik van dit middel en de posologie worden door de arts individueel bepaald. Bij langdurig gebruik is een regelmatige herevaluatie door de arts aan te raden.

Net zoals de andere benzodiazepinen heeft de stof de volgende werkingen:


De dosis wordt steeds individueel door de arts bepaald. Een normale dagdosis situeert zich tussen 0,125 en 0,25 mg.

De belangrijkste bijwerkingen zijn gelijkaardig met die van andere benzodiazepines: sufheid, slaperigheid en spierverslapping. Deze effecten worden versterkt door het gebruik van alcohol. Men dient er rekening mee te houden dat dit middel de concentratie ongunstig beïnvloedt: voorzichtigheid bij autorijden, het bedienen van machines, en andere zaken waarbij men zich goed dient te concentreren, is geboden. het optreden van geheugenverlies is een bijwerking, die verkrachters voor hun doel bewust inzetten (daterapedrug).

In Nederland werd het slaapmiddel in 1979 uit de handel gehaald na ophef in de pers. Het Bureau Bijwerkingen ontving meer dan 1000 meldingen, meer dan over alle geneesmiddellen samen.In november 1977 was het middel in de sterktes van 0,25mg, 0,50mg en 1mg als eerste ter wereld geregistreerd in Nederland en België. De Nederlandse pyschiater C. van der Kroef had met een ingezonden brief in het Nederlands Tijdschrift voor Geneeskunde voor zoveel ophef gezorgd dat het middel uit de handel moest worden gehaald. In Nederland werd het middel in de nieuwe sterkte 0,125mg en de oude sterkte 0,25mg opnieuw geregistreerd. In augustus 2004 verdween het er op verzoek van de fabrikant roemloos uit de handel. In 1991 schreef de bekende farmacoloog Offerhaus reeds een requiem voor deze Halcyon=ijsvogel. 

In een interview van Larry King met George H.W. Bush prijst eerstgenoemde als gebruiker het middel aan. Vooruitlopend op een verbod in de USA kondigt het Witte Huis op 5 februari 1992 aan dat de president de medicatie stopt, die verantwoordelijk werd gehouden voor enige afwezige momenten van de president.


</doc>
<doc id="2968987" url="https://nl.wikipedia.org/wiki?curid=2968987" title="Vena subclavia">
Vena subclavia

De vena subclavia of ondersleutelbeenader is de ader die links en rechts onder het sleutelbeen (subclaviculair) loopt, analoog aan de arteria subclavia. De vena subclavia ontvangt zuurstofarm bloed vanuit de armen en schouders via de vena axillaris en mondt samen met de vena jugularis uit in de vena brachiocephalica, die weer uitmondt in de vena cava superior (bovenste holle ader).

De plaats op de vena subclavia waar de vena jugularis interna uitmondt, wordt de "angulus venosus" genoemd. In de linker en rechter angulus venosus mondt een aantal lymfevaten uit. Het grootste lymfevat van het lichaam, de ductus thoracicus (grote borstbuis), mondt uit in de linker angulus venosus.
De ductus lymphaceus dexter mondt uit in de rechter angulus venosus.

De vena subclavia wordt gebruikt voor het inbrengen van een centraal veneuze katheter voor het toedienen van parenterale voeding, toedienen van medicijnen en voor het meten van de centraal-veneuze druk. Ook lopen de geleidingsdraden van een pacemaker door de vena subclavia naar de rechter harthelft.


</doc>
<doc id="2969536" url="https://nl.wikipedia.org/wiki?curid=2969536" title="Arteria mesenterica superior">
Arteria mesenterica superior

De arteria mesenterica superior is een slagader die ontspringt uit de voorzijde van de aorta abdominalis (het gedeelte van de aorta dat in de buik gelegen is) onder de truncus coeliacus en boven de arteria mesenteria inferior. De slagader voorziet het onderste deel van de twaalfvingerige darm (het duodenum), de kop van het pancreas, de dunne darm en het grootste deel van de dikke darm (colon) van zuurstofrijk bloed.

De "arteria colica media" anastomoseert met de "arteria colica sinistra" die ontspringt uit de arteria mesenteria inferior. Hierdoor ontstaat de "arteria marginalis coli" die langs de onderkant van het horizontaal lopende deel van de dikke darm (colon transversum) loopt.

Er komt overigens een groot aantal anatomische varianten van dit vaatstelsel voor.


</doc>
<doc id="2969786" url="https://nl.wikipedia.org/wiki?curid=2969786" title="Luis García del Moral">
Luis García del Moral

Dr. Luis García del Moral is een Spaans sportarts die voornamelijk in het wielrennen actief is. Hij was werkzaam bij onder meer ONCE en US Postal. In 2012 werd hij net als collega Michele Ferrari beschuldigd van het aanmoedigen van dopinggebruik en het toedienen van verboden producten als epo, testosteron en groeihormoon.

Luis García del Moral is een sportarts die gespecialiseerd is in medicijnen. Hij had zowel in de jaren 1990 als 2000 bij verscheidene wielerploegen de medische leiding. Verder was hij ook medisch adviseur bij voetbalclubs als FC Barcelona en Valencia CF.

Del Moral was tot 1998 in dienst bij ONCE. Nadien volgde hij wielrenner Johan Bruyneel naar US Postal. Bruyneel werd er ploegleider, Del Moral kreeg de functie van ploegdokter. Onder Del Morals medische leiding won Lance Armstrong vijf keer op rij de Ronde van Frankrijk (1999-2004). In 2012 beschuldigden tal van ex-renners van US Postal, waaronder Tyler Hamilton, George Hincapie en Floyd Landis, de Spaanse dokter en Bruyneel van het aanmoedigen van dopinggebruik. De renners lieten hun getuigenissen optekenen door het United States Anti-Doping Agency (USADA). Armstrong wordt ook beschuldig van dopinggebruik, maar werd tijdens zijn carrière nooit officieel betrapt op doping. Del Moral kreeg van de renners de bijnaam "El Gato Negro" (De Zwarte Kat), verwijzend naar zijn agressieve stijl.

Del Moral was ook van 1993 tot 1998 ook ploegdokter van de nationale wielerploeg van Spanje. In die periode won Spanje in het tijdrijden een gouden en zilveren medaille op de Olympische Spelen in Atlanta. In 2000 was hij ploegdokter bij de nationale wielerploeg van de Verenigde Staten. Op de Olympische Spelen in Sydney won Armstrong een bronzen medaille in het tijdrijden.

Na het uitbreken van de beschuldigingen ontkende FC Barcelona ooit met Del Moral te hebben samengewerkt.


</doc>
<doc id="2969875" url="https://nl.wikipedia.org/wiki?curid=2969875" title="Rebound-effect (medicatie)">
Rebound-effect (medicatie)

Het rebound-effect of het "rebound-verschijnsel" is de neiging van sommige medicijnen, om na een al dan niet plotseling staken van het gebruik, de terugkeer te veroorzaken van de symptomen die ze bij toediening juist bestrijden. Deze verschijnselen komen dan ook nog eens vaak sterker terug dan voor de medicatie werd gestart.


Ook de terugkeer van hoofdpijn na het staken van pijnstillers en de terugkeer van een verstopte neus bij decongestiva zijn rebound-verschijnselen.


</doc>
<doc id="2970139" url="https://nl.wikipedia.org/wiki?curid=2970139" title="United States Anti-Doping Agency">
United States Anti-Doping Agency

De United States Anti-Doping Agency (USADA) is een non-profit, niet-overheidsgebonden organisatie en de nationale anti-dopingorganisatie voor de Verenigde Staten. De organisatie bestuurt anti-dopingprogramma's voor VS-Olympische, paralympische, Pan-Amerikaanse en ParaPan Amerikaanse sport. Haar activiteiten bestaan onder meer uit testen, zowel tijdens als buiten competitieseizoenen, het managen van de testuitslagen, het zorg dragen voor classificeerbaarheid van drugs, het controleren van therapeutisch gebruik van middelen, diverse onderzoeksinitiatieven en educatie van atleten. USADA is gevestigd in Colorado Springs. 
USADA is in de VS verantwoordelijk voor de implementatie van de World Anti-Doping Code, die gezien wordt als de basis voor de meest strikte anti-dopingprogramma's in de sport . In 2001 werd USADA door het Amerikaanse congres erkend als het officiële anti-dopingbureau voor Olympische Spelen, Pan-Amerikaanse Spelen en paralympische sport in de VS . USADA is geen overheidsinstelling, maar wordt deels gefinancierd door het "Office of National Drug Control Policy" (ONDCP); de rest van de inkomsten komt van contracten op het gebied van anti-dopingdiensten met sportorganisaties, waaronder het Olympisch Comité in de VS . De VS ratificeerde ook de UNESCO "International Convention against Doping in Sport", het eerste wereldwijde verdrag tegen doping in de sport; de VS vertrouwt daarbij grotendeels op USADA om deze commitment te effectueren. 


</doc>
<doc id="2971239" url="https://nl.wikipedia.org/wiki?curid=2971239" title="Sint-Paulusgasthuis">
Sint-Paulusgasthuis

Het Sint-Paulusgasthuis is een voormalig gasthuis gevestigd in het Noord-Brabantse Sint-Oedenrode. Dit gasthuis, opgericht in de vijftiende eeuw, werd tot 1972 bewoond door arme en alleenstaande vrouwen. Sinds de achttiende eeuw is het gasthuis in bezit van de gemeente Sint-Oedenrode. Tegenwoordig zijn de plaatselijke VVV en het Museum van Brabantse Mutsen en Poffers er gevestigd. Het Sint-Paulusgasthuis is één van de 39 rijksmonumenten die het dorp Sint-Oedenrode rijk is.

Hoewel op de gevelsteen uit 1923 vermeld staat dat het Sint-Paulusgasthuis in 1546 gesticht is door Jan Philip van Ameroyen, blijkt het gebouw in werkelijkheid ruim honderd jaar ouder te zijn. Later onderzoek wees namelijk uit dat het gasthuis niet, zoals de onderzoekscommissie in 1908 concludeerde, gesticht is door Van Ameroyen, maar door de edelman Jan die Swert en diens vrouw Jutte van Erp. Het is niet bekend hoe oud het gasthuis exact is, maar aangezien het in 1435 voor het eerst vernoemd werd in de Bossche schepenprotocollen en Van Erp in 1433 stierf, moet het gasthuis rond 1430 gebouwd zijn.

In de vijftiende eeuw was het gebruikelijk dat kinderloze echtparen als Die Swert-Van Erp een deel van hun bezittingen ter beschikking stelde aan liefdadigheid. In dit geval werd gekozen voor een gasthuis: zeven woningen bestemd voor arme, alleenstaande vrouwen – voorwaarde was dat deze vrouwen van onbesproken gedrag waren. Deze bewoonsters werden onderhouden door de opbrengsten van de boerenhoeve die onderdeel uitmaakte van het Sint-Paulusgasthuis.

Van de oorspronkelijke woningen, met hun strooien dak en lemen wanden, is niets meer over. In 1744 werden de woningen gerenoveerd door de gemeente Sint-Oedenrode, die het gasthuis inmiddels in zijn bezit had gekregen. Bij deze renovatie werden voor het eerst stenen gebruikt – zestig jaar later volgden pannendaken. In 1779 werd het gasthuis uitgebreid met twee woningen en in 1829 en 1957 volgden nieuwe uitbreidingen. Na die laatste uitbreiding bereikte het aantal bewoonsters een hoogtepunt: dertien. Van deze dertien vrouwen genoten er echter slechts zeven volledige verzorging – de overige zes kregen werd enkel gratis onderdak geboden. In 1908 raakte het gasthuis zeven verblijven kwijt: zes woningen werden afgebroken wegens ernstige slijtage en drie verblijven werd omgebouwd tot twee woningen. In de tweede helft van de twintigste eeuw verloor het gasthuis zijn functie: door tal van nieuwe sociale voorzieningen was dergelijke armenzorg niet meer nodig en dus werd het gasthuis in 1966 opgeheven. De laatste bewoonster vertrok echter pas in 1971.

Nadat de laatste bewoonster vertrokken was, werd het complex in 1974 en 1975 gerestaureerd. In die jaren werd ook de Stichting tot beheer van het Sint-Paulusgasthuis opgericht. Deze Stichting was een samenwerking tussen de gemeente Sint-Oedenrode, de VVV, en de heemkundige kring De Oude Vrijheid. De eerste partij, de gemeente, was en is nog altijd de eigenaar van het Sint-Paulusgasthuis. De tweede partij, de VVV, heeft twee vertrekken ingericht als toeristisch bureau, en De Oude Vrijheid heeft vier verblijven omgebouwd tot museum. In dit museum, het Museum van Brabantse Mutsen en Poffers, is een collectie Brabantse klederdrachtmutsen te bezichtigen. De binnenplaats van het complex is ingericht als kruidentuin.

In 2000 onderging het Sint-Paulusgasthuis een renovatie. In 2015 is het gebouw wederom gerestaureerd.


Website van het Museum van Brabantse Mutsen en Poffers

W. Heesters, ‘Museum Sint-Paulusgasthuis’, "Heemschild" 10/1 (1976).


</doc>
<doc id="2971432" url="https://nl.wikipedia.org/wiki?curid=2971432" title="Martinushofje">
Martinushofje

Het Martinushofje is een hofje in de Nederlandse stad Utrecht.

Het hofje aan de Gansstraat is in 1884 in opdracht van het Rooms-katholieke Armbestuur gebouwd. A.G. Tollenaar verzorgde het ontwerp in een stijl die wordt gekarakteriseerd als overgangsarchitectuur met toepassing van een beperkt aantal neogotische elementen.

De in totaal 24 woningen zijn verdeeld in twee tegenover elkaar gelegen bouwblokken die gescheiden worden door een doodlopend straatje. De woningen bevatten twee bouwlagen met daarboven nog een zolder. Ze zijn merendeels voorzien van onder andere gedeelde dakkapellen in een zadeldak. De twee woningen in het midden van ieder bouwblok vormen daarop een uitzondering vanwege de hogere doorzetting van de voorgevel in de vorm van een tuitgevel.



</doc>
<doc id="2971810" url="https://nl.wikipedia.org/wiki?curid=2971810" title="Amaliastichting">
Amaliastichting

De Amaliastichting was gelieerd aan de afdeling Utrecht van het Nederlandse Rode Kruis en hield zich bezig met het opleiden van verpleegsters.

Het gebouwencomplex uit 1873 dat zij stichtte aan de Jutfaseweg in Utrecht heeft van 1926 tot midden jaren zeventig de faculteit Tandheelkunde van de Universiteit Utrecht gehuisvest en is aan het begin van de 21e eeuw omgebouwd tot een appartementencomplex. De Amaliastichting werd in 2008 opgeheven.

Het gebouw en de stichting werden vernoemd naar prinses Amalia van Saksen-Weimar-Eisenach (1830-1872). Deze prinses was zeer geliefd onder het Nederlandse volk en bij haar man, prins Hendrik, de derde zoon van koning Willem II. De vernoeming was slim gekozen, want hierdoor doneerde prins Hendrik 46.000 gulden aan de stichting en werd hij de beschermheer van de stichting.

De doelstelling van de Amaliastichting was tweeledig. Enerzijds, in oorlogstijd, de verpleging en verzorging van krijgslieden. Anderzijds, in vredestijd, het bevorderen van de opleiding van vrouwen tot ziekenverpleegster en gereed zijn voor oorlogstijd. Met die verpleegstersopleiding onderscheidde de Amaliastichting zich van de activiteiten van het landelijke Rode Kruis.

Eind 19e eeuw lag de taak van ziekenverpleging, onder meer eten geven en wassen, in handen van armen die dit tegen een kleine vergoeding wel wilden doen. Er waren niettemin veel dames uit de hogere sociale klassen die zich ook nuttig wilden maken. De algemene opvatting was echter dat dames niet mochten werken en daarom werd de aanvraag van de Utrechtse afdeling van het Rode Kruis om een opleiding voor die dames op te zetten, afgewezen door het hoofdbestuur van het Nederlandse Rode Kruis. Door de Amaliastichting op te richten, dat officieel onafhankelijk van het Rode Kruis was maar in praktijk daaraan zeer nauw gelieerd was (wat bijvoorbeeld blijkt uit het feit dat het bestuur van de Utrechtse afdeling van het Rode Kruis tevens bestuur van de Amaliastichting was), kon de Utrechtse afdeling dit toch doen. En dus werden “beschaafde Protestantsche vrouwen” opgeroepen om zich tot “pleegzuster” te laten opleiden.

Het Rode Kruis werkte ook samen met katholieke verplegers, want het was ongehoord om als katholieke patiënt te worden verzorgd door een protestantse verpleegster.

Na de oprichting van de stichting kon de bouw van het gebouw aan de Jutfaseweg te Utrecht beginnen. Op 20 september 1873 werd met groot feestelijk vlagvertoon en onder belangstelling van vele hoogwaardigheidsbekleders door prins Hendrik de eerste steen gelegd.

Nederland was tot 1940 niet in oorlog, dus het gebouw en de barakken achter het gebouw zijn voornamelijk gebruikt voor de opleiding en als opvang tijdens crises, zoals bij een uitbraak van cholera in 1892. Het college van burgemeester en wethouders van Utrecht vroeg toen de Amaliastichting om barakken met “ijzeren kribben” beschikbaar te stellen. De stichting gaf daar gehoor aan en een twintigtal mensen werd opgenomen en verzorgd. Ook bij een uitbraak van influenza onder militairen in 1890 en hoogwater in 1891 werd het gebouw gereedgemaakt voor crisisopvang. Dit bleek in beide gevallen uiteindelijk onnodig. Tijdens de Eerste Wereldoorlog gaf het gebouw onderdak aan Belgische vluchtelingen.

Op den duur ontstonden er meer ziekenhuizen met eigen verpleegkundigenopleidingen in Nederland, waardoor de noodzaak van de Amaliastichting verminderde. Bovendien was de opleiding van verpleegsters een dure aangelegenheid, 1100 gulden per persoon. Daarom werd het gebouw in 1926 verkocht aan de Universiteit Utrecht, die er de faculteit Tandheelkunde vestigde en het gebouw enigszins verbouwde door bijvoorbeeld de plafonds te verlagen. De Amaliastichting werd toen een beheersstichting, d.w.z. zonder uitvoerende taken, gelieerd aan het Utrechtse Rode Kruis. In de jaren zeventig verhuisde de faculteit Tandheelkunde naar De Uithof, het gebouw werd toen gebruikt als een soort opslag van de universiteit. In het eerste decennium van de 21e eeuw werden in het gebouw appartementen gebouwd. De verlaagde plafonds werden er weer uitgehaald, waarbij bleek dat er nog authentieke ornamenten met verwijzingen naar het Rode Kruis onder zaten. Deze werden in ere hersteld.

De bouwstijl van het gebouw is neogotisch. In de romantiek (tweede helft 19e eeuw) ontstond er opnieuw belangstelling voor de middeleeuwse samenleving. Die was volgens 19e-eeuwse romantici puur en echt. Daarom bliezen zij de stijl van de middeleeuwen, de gotiek, nieuw leven in. Dat kwam bekend te staan als de neogotiek. De constructie stond centraal in deze bouwstijl. Vooral de bovenlichten (ramen boven de deuren die voor licht in de gang zorgen) zijn "neogotisch gedetailleerd". Daarnaast bevat het gebouwencomplex van de Amaliastichting "tudor-elementen".


</doc>
<doc id="2972036" url="https://nl.wikipedia.org/wiki?curid=2972036" title="Speyart van Woerden's Hofje">
Speyart van Woerden's Hofje

Het Speyart van Woerden's Hofje is een 19e-eeuws hofje in de Nederlandse stad Utrecht.

Het hofje aan de Kerkstraat is ontstaan na het overlijden in 1874 van Wilhelmina van Linschoten, douairière baron Speyart van Woerden. Uit haar nalatenschap kwam de opdracht met de financiële middelen voort aan de Conferentie van O.L. Vrouw van de Sint-Vincentiusvereniging om dit hofje te laten bouwen. De woningen zouden worden bestemd voor kinderloze weduwen en vrouwen van boven de 50 jaar.

Binnen enkele jaren na haar overlijden zijn de 17 woningen van het hofje gebouwd. De architect A.G. Tollenaar verzorgde het ontwerp. De woningen zijn verdeeld in drie bouwblokken die als geheel in een U-vorm staan. In het midden bevindt zich een omsloten tuin.

Het hofje is tot in de jaren 1970 door de Sint-Vincentiusvereniging beheerd waarna (onder meer) studenten en krakers er huisvesting vonden. In 2001 werd het hofje aangewezen als rijksmonument.



</doc>
<doc id="2972292" url="https://nl.wikipedia.org/wiki?curid=2972292" title="Skeletnaald">
Skeletnaald

Een skeletnaald of kiezelnaad (lat. "spicula", sing. "spiculum") is een verhard deel dat voorkomt bij verschillende diergroepen. Het zijn kleine naalden, met als belangrijkste bouwstof kalk of kiezel. , 

Voorbeelden zijn de skeletnaalden van de sponsdieren en de chitineuze aanhechtingsplaatsen voor de spieren van insecten. De naalden komen ook voor bij de zachte koralen (Alcyonacea), andere bloemdieren van de onderklasse Octocorallia, de zeekomkommers en de manteldieren. 

De naalden zijn van belang voor de versteviging van de weefsels van deze dieren. De skeletnaalden hebben bij alle soorten een karakteristieke vorm dat een belangrijk hulpmiddel is voor de onderscheiding van de verschillende soorten.

Na het afsterven van de zachte koralen blijft niet, zoals bij de steenkoralen (Scleractinia), een skelet achter, maar vormt het uiteengevallen skelet een gatenstructuur of worden deel van het koraalzand. Ook bij de sponsdieren en de zeekomkommers vallen de skeletnaalden uiteen. Ten slotte versmelten bij enkele sponsgroepen de skeletnaalden tot een stijf skelet.

Bij "Sinularia leptoclados" zijn de skeletnaalden aan de basis van de kolonie zo dicht op elkaar gepakt dat tot zes meter hoge rifstructuren kunnen ontstaan. Het is de enige rifvormende zachte koraal.


</doc>
<doc id="2972570" url="https://nl.wikipedia.org/wiki?curid=2972570" title="Stupor">
Stupor

Stupor is een geestelijke hersentoestand waarbij sprake is van een sterke vermindering of totale opheffing van het bewustzijn en de cognitieve functies. Dit gaat gepaard met onbeweeglijkheid van het lichaam. Meestal is de persoon volledig bewegingsloos en reageert niet meer op de buitenwereld. Het lijkt alsof de persoon slaapt maar wanneer de persoon krachtig wordt gestimuleerd (schudden, zeer luid toespreken, pijnprikkel), wordt de persoon alert door de ogen te openen en door zijn ogen te bewegen en kan hij voor korte tijd ontwaken. 

Een stupor kan optreden na zeer hevige emoties of deel uitmaken van het beloop van bepaalde ziekten zoals schizofrenie en ernstige depressies. Ook als gevolg van trauma of andere aandoeningen kan deze toestand optreden.



</doc>
<doc id="2972909" url="https://nl.wikipedia.org/wiki?curid=2972909" title="2,3-dichloor-5,6-dicyano-1,4-benzochinon">
2,3-dichloor-5,6-dicyano-1,4-benzochinon

2,3-dichloor-5,6-dicyano-1,4-benzochinon, ook bekend als DDQ (naar de Engelse naam "2,3-dichloro-5,6-dicyanobenzoquinone"), is een organische verbindingen met als brutoformule CClNO. DDQ is, net als de vergelijkbare verbinding tetrachloor-"p"-benzochinon, een oxidator die gebruikt wordt in een aantal organische reacties, waaronder dehydrogenering van alcoholen of die van hydro- en dihydroaromatische verbindingen tot aromatische verbindingen, oxidatieve koppelingsreacties, mogelijk met ringvorming. Het wordt ook toegepast bij de ontscherming (verwijdering van een beschermende groep) van alcoholen. DDQ is in het bijzonder geschikt voor de dehydrogenering van steroïde ketonen.

DDQ is een geel tot oranje poeder. Het ontleedt in water, maar is stabiel in een waterige oplossing van een anorganisch zuur.

In 1906 publiceerden Johannes Thiele en Fritz Günther een synthese in verschillende stappen van DDQ uitgaande van 2,3-dicyanohydrochinon. In 1965 werd een eenstapssynthese ontdekt door Derek Walker en Thomas D. Waugh, eveneens uitgaande van 2,3-dicyanohydrochinon. Een slurry hiervan in geconcentreerd zoutzuur wordt behandeld met geconcentreerd salpeterzuur. Het 2,3-dicyanohydrochinon neemt waterstofchloride uit de oplossing op en vormt DDQ.

DDQ kan een enon dehydrogeneren:

De reactie van een verzadigde cyclische verbinding met DDQ leidt tot vorming van een aromatische verbinding:

DDQ wordt ingezet bij oxidatieve koppelingsreacties, zoals de omzetting van een carbonzuur naar een lacton:

Een ander voorbeeld betreft de koppeling van een benzylether met een eenvoudig keton tot een β-alkoxylketon, zonder gebruik te maken van een metaal als katalysator:

DDQ kan ook gebruikt worden voor de vorming van porfyrinen door een oxidatieve koppelingsreactie.



</doc>
<doc id="2973271" url="https://nl.wikipedia.org/wiki?curid=2973271" title="Tromethamine">
Tromethamine

Tromethamine (ook tris genoemd) is een organische verbinding die zowel een alcohol (meer bepaald een polyol met drie hydroxylgroepen) als een primair amine is. Het is dus een base. De pKa van tris is 8,1. Tris kan in buffers met pH van 7,2 tot 9 gebruikt worden.

Nitromethaan en formaldehyde in een molverhouding van 1 op 3 reageren in een aldol-reactie tot tris(hydroxymethyl)nitromethaan. De nitrogroep wordt dan gereduceerd tot een aminogroep.



</doc>
<doc id="2973414" url="https://nl.wikipedia.org/wiki?curid=2973414" title="Miltefosine">
Miltefosine

Miltefosine, een alkyl-fosfolipide uit de groep der alkylfosfocholines, is een geneesmiddel voor de behandeling van leishmaniasis. Het is werkzaam tegen "Leishmania"-protozoa die de ziekte veroorzaken. In proeven bij dieren en mensen is het effectief gebleken tegen "Leishmania donovani" en "Leishmania infantum".

Het middel is in de jaren 1990 ontwikkeld aan het "Max-Planck-Institut für biophysikalische Chemie" in Göttingen door prof. Hansjörg Eibl en prof. Clemens Unger. Het is sedert 2004 toegelaten voor de behandeling van leishmaniasis. Het wordt verkocht in tabletvorm onder de merknaam "Impavido" door Zentaris GmbH uit Duitsland.

Voor de behandeling van leishmaniasis bij honden is er "Milteforan" van Virbac, dat een oplossing van miltefosine is die in het voeder gemengd moet worden.

Miltefosine is het eerste eenvoudig oraal toedienbaar geneesmiddel voor de behandeling van leishmaniasis. Het is zeer effectief, en in tegenstelling tot de eerder gebruikte geneesmiddelen wordt het goed verdragen en vertoont het geen significante bijwerkingen.

Daarnaast werd miltefosine ook gebruikt tegen uitzaaiingen van borstkanker. Hiervoor was het verkrijgbaar als een oplossing die op de huid moet uitgesmeerd worden, onder de merknaam "Miltex" van Baxter Healthcare. In Nederland is het middel hiervoor echter niet geregistreerd, bovendien is het product in 2013 uit de handel gehaald.



</doc>
<doc id="2973593" url="https://nl.wikipedia.org/wiki?curid=2973593" title="Nuss-procedure">
Nuss-procedure

De Nuss-procedure (uitgesproken als 'noes'-procedure) is een operatie die uitgevoerd wordt ter correctie van het borstbeen. De methode is in 1987 bedacht door Donald Nuss, geboren in Zuid-Afrika en lange tijd werkzaam als kinderchirurg in Norfolk (Virginia), en is sinds het eind van de jaren 1990 in gebruik.

De behandeling wordt veelal gebruikt om pectus excavatum, "trechterborst", te behandelen maar wordt ook voor andere afwijkingen aan het borstbeen ingezet. Het idee achter de Nuss-procedure is vergelijkbaar met de beugel in de mond. Er wordt een implantaat achter het borstbeen gezet dat zo wordt gekromd dat het borstbeen geforceerd recht wordt gezet. Het implantaat blijft ongeveer 2 tot 3 jaar het borstbeen ondersteunen. Dan moet het borstbeen zelfstandig goed blijven staan. De operatie wordt vooral uitgevoerd bij kinderen tussen de 11 en 18 jaar. Operaties op oudere leeftijd zijn ook nog mogelijk, maar er zal veel meer pijn bij gepaard gaan.



</doc>
<doc id="2973977" url="https://nl.wikipedia.org/wiki?curid=2973977" title="Ustekinumab">
Ustekinumab

Ustekinumab is een monoklonale antistof die interleukine-12 en -23 blokkeert. Het is een biological en wordt gebruikt om gewone of "plaque" psoriasis te behandelen. Interleukine-12 en 23 zijn cytokines die bij psoriasis verhoogd voorkomen en de ontsteking mede veroorzaken. Ustekinumab wordt voorgeschreven bij volwassen patiënten met matige tot ernstige psoriasis wanneer andere systemische therapieën op basis van methotrexaat of ciclosporine niet werken of wanneer die niet verdragen worden.

Ustekinumab werd ontwikkeld door Centocor BV in Leiden, dat in 2011 van naam veranderde in Janssen Biologics BV. Het wordt verkocht onder de merknaam "Stelara" door Janssen-Cilag. "Stelara" is op 16 januari 2009 toegelaten in de Europese Unie. "Stelara" is een injectieoplossing, geleverd in gebruiksklare injectienaalden met 0,5 of 1 ml oplossing, bevattende 45 resp. 90 mg ustekinumab. Het moet subcutaan geïnjecteerd worden.

"Stelara" vertoont een aantal ernstige bijwerkingen. Het kan het risico op infecties verhogen en latente infecties reactiveren. Vooral infecties van de bovenste luchtwegen komen zeer vaak voor. Andere veel (1-10%) voorkomende bijwerkingen zijn depressie, hoofdpijn, duizeligheid, vermoeidheid, diarree, rug- en spierpijn. Het middel heeft ook een verhoogd risico op bepaalde kwaadaardige tumoren. 

Overgevoeligheid voor het middel kan leiden tot huiduitslag en netelroos.

Op 21 november 2014 was de firma Jansen verplicht een brief uit te sturen waarin werd gewaarschuwd voor ernstige huidproblemen zoals exfoliatieve dermatitis en huidexfoliatie, een extreme huidschilfering.

Uit een klinische studie blijkt dat ustekinumab potentieel heeft voor de behandeling van de ziekte van Crohn.



</doc>
<doc id="2974268" url="https://nl.wikipedia.org/wiki?curid=2974268" title="Tapentadol">
Tapentadol

Tapentadol is een pijnstiller die op twee verschillende manieren op het centraal zenuwstelsel werkt. Enerzijds remt het de heropname van noradrenaline en anderzijds werkt het als een opioïde; het is het een agonist van de µ-opioïdereceptor. Dit geeft tapentadol een uniek farmacologisch profiel. Het wordt voorgeschreven voor de verlichting van ernstige chronische pijn die enkel met opiaten goed kan behandeld worden.

Omdat tapentadol werkt als een opiaat bestaat de mogelijkheid van verslaving en misbruik.

Tapentadol is ontwikkeld door het Duitse bedrijf Grünenthal GmbH in samenwerking met Johnson & Johnson. In geneesmiddelen wordt het hydrochloride van tapentadol gebruikt. Grünenthal verkoopt het onder de merknamen "Palexia" en "Yantil" (tabletten) In de Verenigde Staten wordt het verkocht onder de merknaam "Nucynta" door Janssen Pharmaceutica.

Tapentadol kan allergische reacties veroorzaken; ook is een langzamere of zwakkere ademhaling dan normaal mogelijk.

Zeer vaak (bij meer dan 1 op de 10 gebruikers) komt misselijkheid, braken, duizeligheid, slaperigheid of hoofdpijn voor.

Vaak (bij 1 tot 10 op de 100 gebruikers): verminderde eetlust, angst, confusie, hallucinatie, slaapproblemen, abnormale dromen, beven, blozen, constipatie, diarree, maag- en darmstoornissen, droge mond, jeuk, toegenomen zweten, huiduitslag, spierkrampen, gevoel van zwakte, vermoeidheid, het gevoel dat de lichaamstemperatuur verandert.


</doc>
<doc id="2974322" url="https://nl.wikipedia.org/wiki?curid=2974322" title="Ocriplasmine">
Ocriplasmine

Ocriplasmine (merknaam: "Jetrea") is een geneesmiddel voor de behandeling van symptomatische vitreomaculaire adhesie (VMA), inbegrepen maculagaatjes (in de gele vlek van het netvlies). Bij VMA vervormt glasvocht het netvlies en ontstaat vervormd en verminderd zicht. Het is het eerste geneesmiddel voor deze aandoening, die voorheen enkel met een oogoperatie kon genezen worden. Het moet eenmalig ingespoten worden in het aangetaste oog.

Ocriplasmine is een recombinant-DNA-geneesmiddel. Het is een verkorte vorm van het eiwit plasmine. Het werd ontwikkeld door het Leuvense bedrijf ThromboGenics. Het werd door het team van prof. Peter Stalmans aan het Universitair Ziekenhuis Leuven oorspronkelijk onderzocht om het glasvocht weker te maken vooraleer een vitrectomie (oogoperatie) uit te voeren. Bij sommige patiënten met VMA die met het middel werden ingespoten bleek de operatie echter niet meer nodig: ze genazen van hun aandoening. In de klinische proef loste ocriplasmine in 26,5% van de gevallen de aandoening op.

Ocriplasmine werd door de Amerikaanse FDA toegelaten op 17 oktober 2012. Het kwam in januari 2013 in de Verenigde Staten op de markt, aan 3.950 dollar voor een dosis van 2 milliliter. Het alternatief, een oogoperatie, kost rond de 12.000 dollar.

Jetrea werd op 13 maart 2013 toegelaten in de Europese Unie.


</doc>
<doc id="2974710" url="https://nl.wikipedia.org/wiki?curid=2974710" title="Antithymocytenglobuline">
Antithymocytenglobuline

Antithymocytenglobuline (afgekort ATG, Antilymfocytenglobuline (ALG) bij konijneneiwitten) is een medicijn dat paardeneiwitten bevat en patiënten met aplastische anemie kan behandelen. Bij deze ziekte worden de lichaamseigen stamcellen in het beenmerg vernietigd door de zogenaamde T-lymfocyten, specifieke cellen van het menselijk immuunsysteem. ATG is een medicijn van een gezuiverd diereneiwit, in dit geval van paarden of konijnen. 

ATG wordt gemaakt door eerst bloed af te nemen bij de mens en dit vervolgens te zuiveren. De gezuiverde lymfocyten worden geïnjecteerd bij een dier, meestal een paard of een konijn. Dit proces kan vergeleken worden met een vaccinatie. Wanneer een persoon een vaccinatie krijgt, wordt dit door het lichaam herkend als vreemd of onbekend. Het immuunsysteem begint antistoffen en proteïnen te produceren om zich tegen deze vreemde stof te verdedigen. Het lichaam probeert dan de vreemde stof te vernietigen. Het paard herkent deze menselijke lymfocyten dan ook als vreemd en zal antistoffen gaan aanmaken tegen de cellen. Deze antistoffen worden uit het paardenbloed gehaald. Vervolgens worden ze geïsoleerd en bewerkt.

Nadat de antistoffen geïsoleerd en bewerkt zijn worden ze in de menselijke bloedbaan gebracht. Dit wordt gedaan met een speciaal infuus. De bedoeling is dat het langzaam in het lichaam terechtkomt. Het duurt ongeveer 4 tot 6 uur en dit 6 dagen lang. Dit is om de bijwerkingen te verminderen. Hiervoor moet men 10 dagen tot 3 weken in het ziekenhuis liggen. Men moet voor de behandeling geheel infectievrij zijn, omdat de afweer naar nul wordt gebracht. Na de behandeling krijgt de patiënt, indien nodig, nog 6 maanden bestraalde bloedproducten. De antistoffen vernietigen de menselijke T-lymfocyten. Omdat deze cellen deel zijn van het immuunsysteem zal een deel van de afweer vernietigd worden door de ATG. De patiënt zal voor enige tijd geïsoleerd moeten liggen. ATG wordt vaak gecombineerd met cyclosporine, die als tablet wordt ingenomen. De cyclosporine kapselt vervolgens nieuwe T-lymfocyten in, zodat het gedrag van de oude cellen niet wordt gekopieerd. De behandeling met cyclosporine duurt enkele maanden. De behandeling met cyclosporine heeft wel enkele risico's en bijwerkingen. Bijwerkingen zijn onder andere een hoge bloeddruk, tandvleeszwelling en een gestoorde nierfunctie. Het risico is dat de patiënt, voornamelijk in het begin, een verhoogde kans heeft op infecties. Er zijn veel bijwerkingen van ATG. De meest serieuze maar ook meest zeldzame bijwerking is een anafylactische schok. Dit is een overgevoelige reactie van het immuunsysteem. De meeste mensen ontwikkelen geen anafylaxis maar hebben vaak last van minder erge reacties zoals: griep, rillingen, huiduitslag en koorts. Wanneer de ATG stopt gaan de bijwerkingen ook weg. 


</doc>
<doc id="2974721" url="https://nl.wikipedia.org/wiki?curid=2974721" title="ThromboGenics">
ThromboGenics

ThromboGenics NV is een Belgisch biofarmaceutisch bedrijf met hoofdkantoor in Heverlee (Leuven). Het legt zich toe op de ontwikkeling van innovatieve oogheelkundige geneesmiddelen en therapieën.

ThromboGenics werd op 30 mei 2006 opgericht door onder meer prof. Désiré Collen, als holdingmaatschappij voor Thromb-X (een spin-off van de KU Leuven opgericht door Désiré Collen), Producell Biotech NV (dochteronderneming van Thromb-X), het Ierse ThromboGenics Limited en diens Amerikaans filiaal ThromboGenics Inc. Het startkapitaal was voor een goed deel afkomstig uit de royalty's die Désiré Collen had ontvangen voor zijn bloedklonteroplosser recombinant tPA. Later werd vers kapitaal opgehaald door diverse aandelenuitgiften. In 2007 werd Thromb-X volledig overgenomen door ThromboGenics NV en in 2009 gebeurde dit ook met ThromboGenics Limited. ThromboGenics wordt sinds 2008 geleid door Patrik De Haes. In de raad van bestuur zetelen naast voorzitter Désiré Collen onder meer Patricia Ceysens en Jean-Luc Dehaene.

ThromboGenics is beursgenoteerd op Euronext Brussels (symbool THR). 73,1% van het kapitaal is publiek (anno 2012). ThromboGenics trad in maart 2013 toe tot de BEL 20 beursindex, maar het aandeel zakte daarna meer dan 50% en in maart 2014 werd het al vervangen door Bpost. ThromboGenics verhuisde naar de Bel Mid-index.

Het eerste middel van ThromboGenics dat op de markt kwam is "Jetrea" (ocriplasmine), dat op 18 oktober 2012 in de Verenigde Staten werd toegelaten. ThromboGenics heeft een overeenkomst afgesloten met Alcon Laboratories (een dochteronderneming van Novartis), dat de rechten heeft om ocriplasmine buiten de Verenigde Staten te commercialiseren. ThromboGenics commercialiseert het zelf in de Verenigde Staten. De opbrengst van de verkoop van "Jetrea" in de Verenigde Staten en van de overeenkomst met Alcon zou ThromboGenics moeten toelaten om voor het eerst winst te maken. De verkoop van Jetrea in de Verenigde Staten begon in januari 2013 aan 3.950 dollar voor een dosis (2 milliliter). 

ThromboGenics ontwikkelt ook nieuwe antistoffen, waaronder TB-403 ("anti-PlgF (placental growth factor)") in samenwerking met BioInvent International. ThromboGenics werkt hiervoor ook samen met het team van prof. Peter Carmeliet van het Vlaams Instituut voor Biotechnologie.



</doc>
<doc id="2974730" url="https://nl.wikipedia.org/wiki?curid=2974730" title="Multifocale contactlenzen">
Multifocale contactlenzen

Multifocale contactlenzen zijn bedoeld om zowel van dichtbij als van veraf goed mee te zien. Ze corrigeren de oogafwijking die ontstaat bij presbyopie (ouderdomsverziendheid). Bij het ouder worden wordt de lens in het oog minder elastisch en dit veroorzaakt problemen bij het focussen op objecten van dichtbij. Hiervoor zijn verschillende optische oplossingen: een multifocale bril, een leesbril, een lens met leessterkte voor één oog of multifocale contactlenzen.

De termen multifocale, varifocale en bifocale contactlenzen worden vaak door elkaar gebruikt. Multifocale, varifocale en bifocale lenzen hebben hetzelfde doel, maar de termen zijn niet helemaal synoniemen van elkaar. Het verschil zit in het ontwerp van de lens. Beide geven simultaan zicht.
Bifocale lenzen zijn opgebouwd in ringen, die om en om zijn geplaatst, de ene met een sterkte voor dichtbij, de andere met een sterkte voor veraf. Normaal gesproken ligt de sterkte voor veraf in het midden van de lens. Dit ontwerp wordt ook wel concentrisch genoemd.

Multifocale of varifocale lenzen hebben een geleidelijk toenemende sterkte van de rand naar het midden van de lens. De lens is wat boller in het midden en vlakt aan de rand af. Dit ontwerp wordt ook wel asferisch genoemd.

Het voordeel met multifocale lenzen t.o.v. een multifocale bril is dat de lenzen de bewegingen van het oog volgen, waardoor in het gehele gezichtsveld gelezen kan worden, en er niet naar beneden hoeft worden gekeken. Het is echter wel individueel bepaald hoe goed multifocale lenzen oudziendheid corrigeren. Multifocale lenzen moeten nauwkeurig door een opticien zijn aangemeten, en er kan sprake zijn van een gewenningsperiode. Multifocale lenzen komen in zowel harde als zachte lenzen. Ze zijn er voor diegenen die alleen maar te maken hebben met oudziendheid, of voor als er al eerder sprake was van een oogafwijking.


</doc>
<doc id="2974781" url="https://nl.wikipedia.org/wiki?curid=2974781" title="Raltegravir">
Raltegravir

Raltegravir (merknaam: "Isentress") is een antiviraal geneesmiddel dat gebruikt wordt in de behandeling van het retrovirus hiv.

Het is een virostatisch geneesmiddel: het verhindert dat het hiv zich vermenigvuldigt in het lichaam. Het is het eerste geneesmiddel uit de groep van integrase-inhibitoren dat tot de markt is toegelaten. Integrase is een enzym dat een essentiële rol speelt in de vermenigvuldiging van hiv. Raltegravir geneest een hiv-infectie of aids niet maar kan de ontwikkeling ervan vertragen. Het wordt gewoonlijk gebruikt in combinatie met andere geneesmiddelen. 

Raltegravir werd op 12 oktober 2007 toegelaten in de Verenigde Staten en op 20 december 2007 in de Europese Unie. Het is een geneesmiddel van Merck Sharp & Dohme.



</doc>
<doc id="2975071" url="https://nl.wikipedia.org/wiki?curid=2975071" title="John Mankey Riggs">
John Mankey Riggs

John Mankey Riggs (Seymour, 25 oktober 1811 - 11 november 1885) was een vooraanstaande deskundige op het gebied van parodontologie in Amerika en de behandeling van parodontitis ("gingivitis expulsiva"), ook wel de 'ziekte van Riggs' genoemd. Hij was ook de eerste chirurg die een patiënt onder narcose behandelde.

Riggs studeerde in 1854 af aan Baltimore College of Dental Surgery. Hierna was hij tandarts in Hartford, waar hij zich als eerste tandarts specialiseerde in parodontologie. Hij werkte samen met Horace Wells, die hij in 1844 behandelde terwijl deze onder de invloed was van lachgas. Zijn behandeling van parodontitis bestond eruit dat hij het afgestorven bot van de tanden wegschraapte, waarna hij een tincture van mirre aanbracht en de tanden polijste. In een postuum verschenen essay beschreef de Amerikaanse schrijver Mark Twain hoe hij met een fles chloroform in de hand twee dagen lang door Riggs werd behandeld.


</doc>
<doc id="2975080" url="https://nl.wikipedia.org/wiki?curid=2975080" title="Syndroom van Stevens-Johnson">
Syndroom van Stevens-Johnson

Het syndroom van Stevens-Johnson (SJS) is een immuuncomplex-gemedieerde hypersensitiviteitsreactie van de huid en de slijmvliezen. Bij een ernstige manifestatie zal er necrose optreden in de betrokken weefsels met het vervellen van de huid als mogelijk gevolg. In de meeste gevallen is de oorzaak onbekend. Medicatiegebruik en infecties zijn gekende uitlokkende factoren. Dit syndroom kan beschouwd worden als een mildere variant op toxische epidermale necrolyse.

Het syndroom werd in 1922 voor het eerst beschreven door twee Amerikaanse kinderartsen, Albert Mason 'Stevens' en Frank Chambliss 'Johnson'. Ze rapporteerden over twee jongens van 7 en 8 jaar met buitengewone algemene huiderupties, ontstoken mondslijmvliezen en purulente conjunctivitis gecombineerd met een constante koorts. Ze dachten dat ze te maken hadden met een ongekende infectieziekte maar vermeldden Erythema multiforme in de differentiële diagnose.

In 1950 werd EM opgedeeld in twee categorieën:
Vanaf 1983 werden het syndroom van Stevens-Johnson en EMM als synoniemen beschouwd. In de loop van de jaren 90 werd voorgesteld dat SJS en EMM toch twee verschillende aandoeningen zijn met gelijkaardige verschijnselen.

Momenteel beschouwen de meeste onderzoekers dit syndroom en Toxische epidermale necrolyse (TEN) als dezelfde aandoening met alleen een verschil in ernst. 
Er is sprake van het syndroom van Stevens-Johnson wanneer er minder dan 10% van het lichaamsoppervlakte is aangetast. Vanaf 30% spreekt men van TEN.

Er zijn vele mogelijke uitlokkende factoren maar in ongeveer de helft van de gevallen blijft de oorzaak onbekend. Bij kinderen is er meestal een infectueuze oorzaak en bij ouderen is er vaak sprake van een reactie op medicijnen of een kankergerelateerde oorzaak. Er zijn bewijzen voor een erfelijke voorbestemde gevoeligheid voor bepaalde medicijnen.


Typisch begint het syndroom met een gewone luchtweginfectie met koorts, keelpijn, hoofdpijn en algemene malaise.
Vervolgens krijgen patiënten een pijnlijke uitslag die meestal op het gezicht start en zich symmetrisch verder verspreid over de torso.
Deze uitslag houdt 2 tot 4 weken aan en kan progressief verergeren tot purulente en necrotiserende laesies.

Buiten op de huid kunnen de laesies zich ook voordoen in de volgende delen van het lichaam: mond en tong, slokdarm, keel, anus, trachea, urethra en de ogen.

Er bestaat geen specifiek geneesmiddel; de behandeling is puur symptomatisch. De verzorging van de geaffecteerde huid is zeer gelijkaardig met de behandeling van ernstige brandwonden. 


</doc>
<doc id="2975217" url="https://nl.wikipedia.org/wiki?curid=2975217" title="Charles Winckel">
Charles Winckel

Charles Willem Frederik Winckel ('s-Gravenpolder, 13 februari 1882 – Blaricum, 30 april 1959) was een Nederlands arts. Hij werkte voor het Rode Kruis in Den Haag en werd in 1937 bestuurslid. 

Winckel was een lid van de in het Nederland's Patriciaat opgenomen familie Winckel. Hij was een zoon van dominee W.F.A. Winckel (1852-1945), die ook privésecretaris was van Abraham Kuyper. Hij trouwde in 1907 met Käthe Lina Schwarz (1883); zij waren de ouders van Fritz, Lies en Flip Winckel. De grootvader van Winckel was kolonel Christiaan Philip Winckel (1799-1861), Ridder Militaire Willems-Orde; als Commandant van het 4de Regiment Infanterie en van de Vesting Bergen-op-Zoom werd hij geridderd voor zijn aandeel in de onderdrukking van de Belgische Opstand (1830-31).

Van 1907-1914 was Winckel Officier van Gezondheid bij het Oost-Indisch leger, en daarna werkte hij bij het Instituut Pasteur. Tijdens de Eerste Wereldoorlog richtte Winckel namens het Rode Kruis nood-ziekenhuizen op ter behandeling van militairen. 

Na de oorlog werd hij Inspecteur bij de Dienst der Volksgezondheid. hij reisde veel en beschreef zijn ervaringen onder meer in medische tijdschriften, vaak voor het Nederlands Tijdschrift voor Geneeskunde. Het ging meestal over ziektes en hygiënische toestanden in arme landen. Veel studie had te maken met onderzoek naar malaria en hondsdolheid.

In 1932 kwam hij terug naar Nederland. Hij woonde in Amsterdam en werkte voor het Tropeninstituut waar ook Käthe en hun zoon Flip werkten. 

Tijdens de Abessijnse-Italiaanse oorlog kreeg Winckel de leiding over een team van acht artsen en verplegers, onder meer dr. Henk Veeneklaas en Nol Colaço Belmonte. Op 3 december 1935 vertrok een schip vanuit Rotterdam om een ambulance, medische goederen en personeel naar Abessinië te brengen. Prinses Juliana sprak een afscheidswoord. Na de oorlog keerde Winckel aan boord van de S.S. Palembang naar Rotterdam terug. Winckel beschreef zijn ervaringen in zijn boek, dat hij samen met Belmonte schreef: "Het Nederlandsche Roode Kruis In Ethiopie, Waar Onze Vlag Eens Wapperde".

In 1937 trad hij toe tot het Dagelijks Bestuur van het Rode Kruis in Den Haag.

In 1939 werd Winckel door de regering naar Curaçao gestuurd ter voorbereiding van de Openbare Gezondheidsdienst. 

In 1954 werd hij onderscheiden met de Commandeur Ster van Ethiopie die hij uit handen van Keizer Haile Selassie ontving tijdens zijn staatsbezoek aan Nederland.

Winckel overleed in 1959 op 77-jarige leeftijd in zijn woning in Blaricum.



</doc>
<doc id="2978170" url="https://nl.wikipedia.org/wiki?curid=2978170" title="Jan Anthonie Bruijn">
Jan Anthonie Bruijn

Jan Anthonie Bruijn (Den Haag, 7 februari 1958) is een Nederlands hoogleraar immunopathologie aan de Universiteit Leiden en Eerste Kamerlid.

Bruijn doorliep het Rijnlands Lyceum in Wassenaar en studeerde geneeskunde aan de Johns Hopkins University in Baltimore en de Erasmus Universiteit Rotterdam. Hij promoveerde in 1988 aan de Rijksuniversiteit Leiden en specialiseerde zich in pathologie en nefropathologie.

Hij is werkzaam bij het Leids Universitair Medisch Centrum waar hij in 1991 universitair docent van de vakgroep pathologie werd en in 1993 universitair hoofddocent. In 1996 werd hij benoemd tot hoogleraar immunopathologie. Bruijn was in de periode 1990-1991 tevens visiting research fellow aan Harvard University Medical School.

Bruijn is tevens actief binnen de VVD, zowel lokaal in Wassenaar, de afdeling Zuid-Holland-Noord als in commissies en werkgroepen van de landelijke partij. In 2010 en 2012 was hij voorzitter van de commissie die het landelijke VVD-verkiezingsprogramma schreef en in 2011 stond hij op de kandidatenlijst voor de Eerste Kamerverkiezingen.

Per 1 januari 2012 werd hij benoemd tot voorzitter van de Adviesraad voor het Wetenschaps- en Technologiebeleid (AWT). Op 6 november 2012 werd Bruijn geïnstalleerd als lid van de Eerste Kamer als opvolger van de afgetreden Jos van Rey.



</doc>
<doc id="2978325" url="https://nl.wikipedia.org/wiki?curid=2978325" title="Cilastatine">
Cilastatine

Cilastatine is een organisch zuur, dat meestal als het mononatriumzout cilastatine-natrium wordt gebruikt in geneesmiddelen. Het wordt gebruikt in combinatie met het carbapenem-antibioticum imipenem voor de behandeling van verschillende infecties. Cilastatine heeft zelf geen antibiotische activiteit, maar het verhindert de snelle afbraak van imipenem. Het is namelijk een inhibitor van het dipeptidase-enzym in de nieren dat imipenem afbreekt. Cilastatine verlengt zo de werking van imipenem.

Cilastatine werd ontwikkeld door het farmaceutisch bedrijf Merck & Co. Merck Sharp & Dohme verkoopt het combinatiemiddel imipenem/cilastatine-natrium, als poeder voor infuusoplossing, onder de merknaam "Primaxin" in de Verenigde Staten, "Zienam" in Duitsland en Oostenrijk en "Tiënam" in de meeste andere Europese landen. 



</doc>
<doc id="2978494" url="https://nl.wikipedia.org/wiki?curid=2978494" title="Nationaal Rapporteur Mensenhandel en Seksueel Geweld tegen Kinderen">
Nationaal Rapporteur Mensenhandel en Seksueel Geweld tegen Kinderen

De Nationaal Rapporteur Mensenhandel en Seksueel Geweld tegen Kinderen onderzoekt in opdracht van de Nederlandse regering de aard en omvang van mensenhandel en seksueel geweld tegen kinderen in Nederland. De Nationaal Rapporteur rapporteert sinds 2000 over de aanpak van mensenhandel, sinds 2011 ook over de aanpak van seksueel geweld tegen kinderen. De Nationaal Rapporteur is onafhankelijk in haar oordeel. Haar taak is het adviseren van de regering over de aanpak van deze onderwerpen. Dit advies wordt - veelal in de vorm van aanbevelingen - opgeschreven in rapporten.

Het feit dat Nederland een Nationaal Rapporteur kent over het onderwerp mensenhandel volgt uit "The Hague ministerial declaration on European guidelines for effective measures to prevent and combat trafficking in women for the purpose of sexual exploitation" of kortweg "de Haagse Verklaring" van de Europese Unie uit 1997 waarin werd aanbevolen om over te gaan tot aanstelling van nationale rapporteurs. In 2000 werd mevrouw mr. A.G. Korvinus benoemd als eerste Nationaal Rapporteur Mensenhandel. In 2006 werd zij opgevolgd door de huidige rapporteur mevrouw mr. C.E. Dettmeijer-Vermeulen.

In 2009 kreeg Nationaal Rapporteur Mensenhandel als taakuitbreiding het onderwerp kinderpornografie. Hierover bracht de Nationaal Rapporteur in 2011 haar eerste rapportage uit. In die rapportage deed zij onder meer de aanbeveling om een rapporteurschap in te stellen voor het gehele terrein van seksueel geweld tegen kinderen. Met de toevoeging van het rapporteurschap op het gebied van seksueel geweld tegen kinderen is de officiële naam veranderd naar Nationaal Rapporteur Mensenhandel en Seksueel Geweld tegen Kinderen.

De rapportages en publicaties bevatten naast aanbevelingen om de aanpak van mensenhandel en seksueel geweld tegen kinderen te verbeteren ook informatie over relevante wet- en regelgeving, preventie, opsporing en vervolging van daders en hulpverlening aan slachtoffers.

De Nationaal Rapporteur en haar medewerkers onderhouden contact met en verzamelen informatie bij personen, organisaties en autoriteiten betrokken bij de preventie en bestrijding van mensenhandel en seksueel geweld tegen kinderen en bij de hulpverlening aan slachtoffers. Om informatie te verzamelen hebben de Nationaal Rapporteur en haar Bureau toegang tot dossiers van de politie en openbaar ministerie. Omdat mensenhandel en seksueel geweld tegen kinderen dikwijls internationale grensoverschrijdende elementen hebben, onderhoudt het Bureau ook veel contacten met buitenlandse en internationale organisaties.

In Nederland verstaat men onder mensenhandel het werven, vervoeren, overbrengen, opnemen of huisvesten van een persoon, met gebruik van dwang (in brede zin) en met het doel die persoon uit te buiten. De (beoogde) uitbuiting is de kern van mensenhandel. Uitbuiting kan zich in de seksindustrie afspelen, bijvoorbeeld wanneer iemand onvrijwillig voor iemand anders in de prostitutie werkt, maar ook in andere economische sectoren. Het gaat dan om zulke slechte arbeidsvoorwaarden en -omstandigheden, dat hierdoor mensenrechten in het geding zijn. Ook strafbaar als mensenhandel is het met dwang werven, vervoeren etc. van een ander met als doel organen uit het lichaam van die ander te verwijderen.

Er bestaan veel verschillende definities van seksueel geweld tegen kinderen. De Nationaal Rapporteur hanteert een brede definitie, omvattende alle zedendelicten binnen het Wetboek van Strafrecht die van toepassing (kunnen) zijn op minderjarige slachtoffers. Het kan bijvoorbeeld gaan om kinderpornografie, verkrachting, aanranding, ontucht, jeugdprostitutie, verleiding of grooming. Wat deze zedendelicten gemeen hebben is dat het gaat om strafbaar seksueel gedrag gericht tegen minderjarigen.


</doc>
<doc id="2978840" url="https://nl.wikipedia.org/wiki?curid=2978840" title="Thomas de Marchant et d’Ansembourg">
Thomas de Marchant et d’Ansembourg

Thomas graaf de Marchant et d’Ansembourg (Ukkel, 17 december 1957) is een voormalig Belgische advocaat, na vijftien jaar juridische praktijk en bijscholing, psychotherapeut geworden. Hij specialiseert zich in het ten uitvoer brengen van de geweldloze communicatie theorieën van Marshall Rosenberg. Hij is schrijver van meerdere boeken, die vooral in het Franse taalgebied bestsellers zijn, maar ook in heel wat andere talen verschenen zijn.

De Marchant behoort tot een familie die in de zeventiende, achttiende en negentiende eeuwen industrieel waren (maître de forges) in Limburg en Luxemburg. Een eerste opname in de adelstand gebeurde in 1681 voor een Thomas Marchant. De adellijke titel werd onder het Koninkrijk der Nederlanden bevestigd in 1816, met toekenning van de titel van graaf voor alle wettige nakomelingen.

Verschillende leden van de familie waren verbonden aan het hertogelijk hof in het groothertogdom Luxemburg. Andere maakten carrière in Nederland. Enkele leden van de familie namen de Belgische nationaliteit aan.

Thomas d'Ansembourg is de derde van de vijf kinderen van Amaury graaf de Marchant et d'Ansembourg (1930-1999), kabinetschef van de gouverneur van Belgisch Luxemburg, en van Micheline Le Boeuf (1929-1979). Hij heeft als overgrootouders Amaury de Marchant (1849-1926) en Augusta barones d'Anethan (1863-1951), een kleindochter van Théodore Mosselman du Chenoy (1804-1876), die ook de overgrootvader is van Koningin Paola van België. 
Thomas d'Ansembourg is in 1998 getrouwd met Valérie de Guerre (°1963), dochter van de Franse generaal Claude de Guerre en van Eugénie gravin Wolff Metternich. Ze hebben drie dochters en wonen in Brussel en Assenois.




</doc>
<doc id="2978859" url="https://nl.wikipedia.org/wiki?curid=2978859" title="Bezoekuur">
Bezoekuur

Een bezoekuur is een tijdspanne waarbinnen bijvoorbeeld een opgenomen patiënt in een ziekenhuis bezoek kan en mag ontvangen van familie, vrienden of kennissen. Er bestaan vaste bezoekuren bijvoorbeeld een uur in de namiddag en een uur in de vooravond maar er bestaan ook doorlopende bezoekuren bijvoorbeeld van halverwege de middag tot in de vooravond. Vaak kent het ziekenhuis regels dat de patiënt niet meer dan 2 bezoekers tegelijk mag ontvangen maar dit kan, naargelang de conditie, per patiënt verschillen. In ernstige gevallen mag een partner bijvoorbeeld langer blijven en kan soms ook overnachten. 

Naast een ziekenhuis komen er ook bezoekuren voor bij andere bedrijven of instanties. Zo kan er bijvoorbeeld een bezoekuur zijn bij een uitvaartcentrum, gemeentelijke instelling of een bezoekerscentrum van een bepaald park zoals bijvoorbeeld de Hoge Veluwe. 


</doc>
<doc id="2979406" url="https://nl.wikipedia.org/wiki?curid=2979406" title="Timothy P. White">
Timothy P. White

Timothy P. White (Buenos Aires, 9 juli 1949) is een Argentijns-Amerikaans kinesioloog en een onderwijsadministrateur. Hij was de achtste rector ("chancellor") van de Universiteit van Californië - Riverside, waar hij in mei 2008 werd aangesteld en waar hij op 17 maart 2009 geïnaugureerd werd. Eind december 2012 volgde White Charles B. Reed op als rector van het California State University-systeem.

Timothy White is getrouwd met dr. Karen White. Ze hebben vier zonen.


</doc>
<doc id="2979501" url="https://nl.wikipedia.org/wiki?curid=2979501" title="AstraZeneca">
AstraZeneca

AstraZeneca PLC is een Brits-Zweeds multinationaal farmaceutisch bedrijf. Het is een beursgenoteerde public limited company; ze is opgenomen in de beursindex FTSE 100 en OMX Stockholm 30. De hoofdzetel is in Londen en de O&O-afdeling in het Zweedse Södertälje.

AstraZeneca behoort tot de belangrijkste farmaceutische bedrijven ter wereld. In 2009 was AstraZeneca het vijfde belangrijkste, op basis van de verkoopscijfers van voorgeschreven geneesmiddelen. In 2014 waren ongeveer 9000 medewerkers actief op het gebied van R&D en ongeveer een vijfde van de jaaromzet wordt aan de ontwikkeling van nieuwe of verbetering van bestaande medicijnen besteed.

AstraZeneca ontstond in 1999 door de fusie van het Zweedse Astra AB en de Britse Zeneca Group PLC. Astra was in 1913 opgericht in Södertälje. Zeneca was de in 1993 afgesplitste farmaceutische en agrochemische tak van het Britse chemiebedrijf ICI. De afdeling landbouwchemicaliën werd in 2000 op haar beurt afgesplitst en samengevoegd met die van Novartis tot Syngenta.

In 2007 kocht AstraZeneca het Amerikaanse bedrijf MedImmune, gespecialiseerd in vaccins en biologicals.

Begin 2014 deed de Amerikaanse farmaceut Pfizer een vijandig bod op het bedrijf. In vijf stappen werd het bod verhoogd tot 86 miljard euro in totaal. De bedrijfsleiding van AstraZeneca wees ook dit laatste bod af. Pfizer was vooral geïnteresseerd in AstraZeneca om zo belastingvoordelen te realiseren en in Engeland was er weerstand omdat de onderzoeksafdelingen gesloten zouden kunnen worden, met een verlies aan hoogwaardige arbeidsplaatsen tot gevolg.

In december 2015 nam het bedrijf een aandelenbelang van 55% in het Nederlandse biotechbedrijf Acerta Pharma in Oss. AstraZeneca betaalt hiervoor 2,5 miljard dollar direct en nog eens $ 1,5 miljard als het ontwikkelde medicijn voor leukemiepatiënten volgende tests goed doorstaat. Bij aanhoudende successen kan dit bedrag oplopen tot $ 7 miljard omdat in de overeenkomst afspraken zijn gemaakt waarbij AstraZeneca het resterende belang van 45% ook kan kopen.

De activiteiten van AstraZeneca hebben betrekking op acht therapeutische domeinen: anesthesie, cardiologie, diabetes, gastro-enterologie, infectieziekten, oncologie, pneumologie en psychiatrie/neurologie.

Enkele belangrijke geneesmiddelen van AstraZeneca zijn:



</doc>
<doc id="2981882" url="https://nl.wikipedia.org/wiki?curid=2981882" title="Carl Tanzler">
Carl Tanzler

Carl Tanzler, vaak ook bekend als graaf Carl von Cosel (8 februari 1877 – 3 juli 1952) was een Amerikaans radiologist van Duitse komaf. Hij werd bekend vanwege de diefstal van het lichaam van een overleden patiënte, de Amerikaans-Cubaanse Maria Elena Milagro de Hoyos (31 juli 1909 – 25 oktober 1931). Hij hield het lichaam zeven jaar bij zichzelf in huis tot hij door haar zuster gesnapt werd. De drijfveer was waarschijnlijk obsessieve verliefdheid. 

Tanzler werd geboren te Dresden op 8 februari 1877 onder de naam Georg Karl Tänzler. Hij groeide op in Duitsland. Tanzler verbleef enige tijd in Australië, waar hij in 1914 vanwege de Eerste Wereldoorlog als Duits staatsburger gevangen werd gezet. Nadien keerde hij terug naar Duitsland. Hij trouwde met een zekere Doris in 1920, bij wie hij twee kinderen kreeg: Ayesha (1922–1998) en Crystal Tanzler (1924–1934). Crystal overleed op haar 10e aan difterie. In 1926 migreerde Tanzler naar de Verenigde Staten waar hij aan het werk ging in het U.S. Marine Hospital in Key West onder de achternaam Von Cosel. Hij beweerde dat hij vanaf zijn jeugd werd bezocht door de geest van zijn voorouder Anna Constantia von Brockdorff, gravin Von Cosel. Zij zou hem een donkerharige exotische schoonheid hebben beloofd.

Op 22 april 1930 werd Maria Elena Milagro de Hoyos door haar moeder naar het ziekenhuis gebracht voor een onderzoek door Tanzler. De Hoyos werd in de plaats als een lokale schoonheid gezien en Tanzler viel direct als een blok voor haar. Hij meende dat zij de beloofde exotische schoonheid was. Al snel bleek dat De Hoyos TBC had, een ziekte die in die tijd regelmatig dodelijk afliep en zowel haar als haar familie zou doden. Tanzler probeerde haar op allerlei manieren te behandelen, maar ze verzwakte zienderogen. Ook bood hij haar voortdurend dure cadeaus en juwelen aan, maar er is geen bewijs dat Hoyos hier op enige wijze positief of negatief op heeft gereageerd. Op 25 oktober overleed ze. Met toestemming van haar familie regelde Tanzler dat ze niet begraven hoefde te worden, maar kon worden opgebaard in een mausoleum. Haar lichaam werd met formaldehyde behandeld om bederf te voorkomen, en op deze manier kon Tanzler haar iedere nacht bezoeken. Hij zorgde zelfs voor een telefoonverbinding met het mausoleum zodat hij ook vanaf zijn werk 'met Hoyos kon praten'. De uitvaart en het mausoleum werden door Tanzler uit eigen zak bekostigd.

In april 1933 stal Tanzler Hoyos lichaam uit het mausoleum. Hij meende dat Hoyos' geest hem hierom had verzocht. Hij maakte gebruik van verschillende chemicalien om bederf tegen te gaan, en van olie en parfum tegen de geur. Hij vulde de lichaamsholten op met vodden omdat de organen bedierven, en verving haar rottende oogballen met glazen ogen. Toen ook de huid begon te vergaan verving hij deze door een mengsel van gips, zijde en was. Hij gebruikte pianosnaren om het lichaam te omsnoeren. Uiteindelijk decoreerde hij haar met dure kleding (onder andere een bruidsjurk) en juwelen, en hield haar lichaam in zijn bed. Tanzler zou volgens sommige onderzoekers (Baden, DePoo, Foraker, Harrison, Swicegood) ook seksueel contact met het lichaam hebben gehad, en voor dit doel een opgerold papiertje in haar vagina hebben gestoken.

Uiteindelijk kwam de zaak aan het licht doordat de buren begonnen te roddelen. Geprikkeld door deze roddels ging Elena's zus Florinda op onderzoek uit, wat leidde tot de ontdekking van het lichaam. Dit werd onderzocht en uiteindelijk publiekelijk tentoongesteld. Ten slotte werd Hoyos' lichaam begraven, in een ongemarkeerd graf om te voorkomen dat Tanzler of sensatiezoekers het opnieuw zouden proberen te vinden. Tanzler werd uiteindelijk niet vervolgd omdat het enige strafbare feit die hij had gepleegd (het stelen van het lichaam) inmiddels verjaard was.

Nadien ging Tanzler in Pasco County wonen, waar hij zijn autobiografie schreef. In 1950 kreeg Tanzler de Amerikaanse nationaliteit. Verder maakte Tanzler een dodenmasker van Hoyos, dat hij tot zijn dood bij zich hield.


</doc>
<doc id="2982230" url="https://nl.wikipedia.org/wiki?curid=2982230" title="LVR-Klinik Bedburg-Hau">
LVR-Klinik Bedburg-Hau

De LVR-Klinik Bedburg-Hau is een van de grootste instellingen voor de behandeling en opvang van psychisch- en geestelijk zieke patiënten in Noordrijn-Westfalen en is gevestigd in de gemeente Bedburg-Hau in Kreis Kleve in Duitsland.

De kliniek, bij tijde ook als 'Landesklinik Hau' (LKH) bekend, werd gebouwd in 1908. Op een terrein nabij het Station Bedburg-Hau verrees een complex van gebouwen in de destijds gangbare Jugendstil. De opening was op 4 juli 1912. "8. Provinzial Heil- und Pflegeanstalt" was de oorspronkelijke naam. In 1928 kwamen er nieuwe gebouwen bij. In 1950 werd de naam: "Landesheilanstalt".

De jaren 1939–1945 waren een donkere periode in de geschiedenis van de inrichting. Ongeveer 2300 patiënten werden afgevoerd naar vernietigingskampen. De huizen dienden ook als veldhospitaal en werden later door de geallieerden gebruikt voor de internering van krijgsgevangenen.

In een parkachtig landschap met hoge bomen, omgeven door een rondweg met kantoor- en verzorgingsgebouwen, is een middenterrein waar verschillende al dan niet omheinde huizen te vinden zijn. Het complex had lange tijd een besloten en zelfverzorgend karakter. Er waren aan de ringweg bijvoorbeeld een eigen kerkgebouw, een boerderij, stallen en manége, een slachthuis, een centrale keuken en faciliteiten voor hout- en metaalproductie gevestigd. In het centrumgebied met de huizen was ook een cultureel ontmoetingscentrum. In de periferie bevindt zich een begraafplaats en enkele opleidingsinstituten. Buiten het eigenlijke terrein bevinden zich meerdere straten met behuizingen voor verplegend personeel, verzorgers en artsen. Er is op het terrein een klein museum met historische documentatie over de instelling, dat beperkte uren geopend en verder op afspraak te bezichtigen is.

De instelling staat sinds 1952 onder verantwoordelijkheid van Landschaftsverband Rheinland. In totaal zijn er zo'n 1100 bedden waarvan ca. 260 op het terrein en de rest in "Aussenwohngruppen". Er zijn ongeveer 1600 werknemers; naast verzorgers ook in allerlei ondersteunende bedrijven en dienstverlening zoals meubelmakerij, hoveniers, chauffeurs e.d. en er is een opleiding voor verplegers. Na 1978 heette de inrichting "Rheinische Kliniken Bedburg-Hau". De huidige naam LVR-Klinik Bedburg-Hau wordt gebruikt sinds 8 april 2009.

In de jaren zestig werd begonnen met modernisering in de vorm van enkele modernere gebouwen. De decentralisatie van de opvang maakte dat in de jaren tachtig veel huizen leeg kwamen. Van de oorspronkelijke zelfverzorgende faciliteiten is eigenlijk alleen nog de warmtecentrale met haar hoge schoorsteen als zodanig in gebruik. Nieuwe bestemmingen werden gevonden onder meer als behuizing voor het kunstenaarsinitiatief Artoll Labor, de theatergroep 'mini-art' (voor jeugdtheater), en opvanghuizen voor asielzoekers.

Sommige huizen werden de afgelopen jaren versterkt omheind ten behoeve van inrichting van speciale strafgevangenissen, bijvoorbeeld een vrouwengevangenis. In de directe nabijheid van het oorspronkelijke terrein heeft in de jaren 2000 nieuwbouw plaatsgevonden voor een gesloten inrichting voor "Forensische Psychiatrie".




</doc>
<doc id="2982740" url="https://nl.wikipedia.org/wiki?curid=2982740" title="Voorste kruisband">
Voorste kruisband

De voorste kruisband of ligamentum cruciatum anterius in de knie voorkomt het naar voren schuiven van de tibia (onderbeen) ten opzichte van het bovenbeen.

Als de voorste kruisband gescheurd is, kan het onderbeen te veel naar voren schuiven. De knie verliest zijn stabiliteit. Dit is vooral te merken bij het maken van plotselinge bewegingen. Om de knie weer te herstellen moet er een nieuwe voorste kruisband worden geplaatst. Dit kan met behulp van de patellapees. Het stukje pees dat wordt afgenomen is circa 10 cm lang. Het bevat een stukje bot afkomstig uit de knieschijf. Daarna geneest de patellapees weer. Tijdens de operatie worden stukjes overbodig weefsel weggehaald en er wordt nieuwe ruimte gemaakt voor een nieuwe kruisband. En 6 tot 9 maanden rust is nodig.

Als de kruisband alleen verrekt is, zullen de gevolgen minder ernstig zijn en is een tot twee weken rust aangewezen.


</doc>
<doc id="2982761" url="https://nl.wikipedia.org/wiki?curid=2982761" title="Genentech">
Genentech

Genentech Inc. of Genetic Engineering Technology, Inc. is een Amerikaans biotechnologisch bedrijf dat in 1976 werd opgericht door de investeerder Robert A. Swanson en de biochemicus dr. Herbert Boyer, een pionier in de recombinant-DNA-technologie. Het bedrijf lag aan de basis van de huidige biotechnologische industrie. 

Per februari 2011 stelt Genentech meer dan 11.000 mensen te werk. Het oorspronkelijk Amerikaanse bedrijf is sinds 26 maart 2009 volledig in het bezit van de Zwitserse farmacieconcern Hoffmann-La Roche. De hoofdzetel bevindt zich nog steeds in South San Francisco (Californië). Daarnaast heeft Genentech fabrieken in Vacaville en Oceanside (Californië) en in Singapore, alsook een distributiecentrum in Hillsboro (Oregon). 



</doc>
<doc id="2983015" url="https://nl.wikipedia.org/wiki?curid=2983015" title="Tachyfylaxie">
Tachyfylaxie

Tachyfylaxie is een verschijnsel in de geneeskunde en beschrijft een plotse vermindering van effect van of respons op een geneesmiddel na herhaaldelijke toediening ervan. Hoewel tolerantie en tachyfylaxie vaak als synoniem gebruikt worden en het onderscheid niet altijd eenduidig te maken is, zijn er verschillen. Tachyfylaxie kan snel optreden na een korte periode van geneesmiddelengebruik met geen reactie op het verhogen van de dosis. De effectiviteit van het geneesmiddel kan hersteld worden door een korte onderbreking van de inname ervan. 

Bij tolerantie is er sprake van een trage vermindering van effectiviteit gedurende langere tijd. De werking van het geneesmiddel kan hersteld worden door een verhoging van dosis. Het kort onderbreken van de behandeling is onvoldoende om de effectiviteit te herstellen.


</doc>
<doc id="2983497" url="https://nl.wikipedia.org/wiki?curid=2983497" title="Acta Cardiologica">
Acta Cardiologica

Acta Cardiologica is een internationaal peer-reviewed wetenschappelijk tijdschrift op het
gebied van de cardiologie. Het wordt uitgegeven door de Belgian Society of Cardiology en verschijnt tweemaandelijks.


</doc>
<doc id="2983508" url="https://nl.wikipedia.org/wiki?curid=2983508" title="Belgian Society of Cardiology">
Belgian Society of Cardiology

De Belgian Society of Cardiology (BSC) is een Belgische beroepsorganisatie van cardiologen. De BSC houdt een jaarlijks congres en is uitgever van het tijdschrift "Acta Cardiologica". Leden van de BSC zijn automatisch lid van de European Society of Cardiology.



</doc>
<doc id="2983516" url="https://nl.wikipedia.org/wiki?curid=2983516" title="Acta Cardiologica Sinica">
Acta Cardiologica Sinica

Acta Cardiologica Sinica is een internationaal peer-reviewed wetenschappelijk tijdschrift op het gebied van de cardiologie.


</doc>
<doc id="2983528" url="https://nl.wikipedia.org/wiki?curid=2983528" title="The American Heart Journal">
The American Heart Journal

The American Heart Journal is een internationaal peer-reviewed wetenschappelijk tijdschrift op het gebied van de cardiologie. Het wordt uitgegeven door Elsevier onder het merk "Mosby", namens de American Heart Association. Het tijdschrift is opgericht in 1925. De eerste hoofdredacteur was Lewis A. Conner.


</doc>
<doc id="2983532" url="https://nl.wikipedia.org/wiki?curid=2983532" title="The American Journal of Cardiology">
The American Journal of Cardiology

The American Journal of Cardiology is een internationaal peer-reviewed wetenschappelijk tijdschrift op het gebied van de cardiologie. Het wordt uitgegeven door Elsevier. Het eerste nummer verscheen in januari 1958.


</doc>
<doc id="2983544" url="https://nl.wikipedia.org/wiki?curid=2983544" title="American journal of cardiovascular drugs">
American journal of cardiovascular drugs

American journal of cardiovascular drugs is een internationaal peer-reviewed wetenschappelijk tijdschrift op het gebied van de cardiologie.


</doc>
<doc id="2983558" url="https://nl.wikipedia.org/wiki?curid=2983558" title="American Journal of Physiology - Heart and Circulatory Physiology">
American Journal of Physiology - Heart and Circulatory Physiology

American journal of physiology Heart and circulatory physiology is een internationaal peer-reviewed wetenschappelijk tijdschrift op het gebied van de fysiologie van het hart. Het wordt uitgegeven door de American Physiological Society, een beroepsvereniging van fysiologen. Het is een sub-tijdschrift van het in 1898 opgerichte American Journal of Physiology.


</doc>
<doc id="2983568" url="https://nl.wikipedia.org/wiki?curid=2983568" title="American Journal of Physiology">
American Journal of Physiology

Het American Journal of Physiology (AJP) is een internationaal peer-reviewed wetenschappelijk tijdschrift op het gebied van de fysiologie dat wordt uitgegeven door de American Physiological Society. Het is onderverdeeld in 7 sub-tijdschriften, elk met hun eigen redactie, abonnementen, en impactfactor.



</doc>
<doc id="2983591" url="https://nl.wikipedia.org/wiki?curid=2983591" title="Annals of Noninvasive Electrocardiology">
Annals of Noninvasive Electrocardiology

Annals of Noninvasive electrocardiology is een internationaal peer-reviewed wetenschappelijk tijdschrift op het gebied van de cardiologie. Het wordt uitgegeven door Blackwell Publishing namens de International Society for Holter and Noninvasive Electrocardiology (ISHNE). Het eerste nummer verscheen in januari 1996.


</doc>
<doc id="2983608" url="https://nl.wikipedia.org/wiki?curid=2983608" title="The Annals of Thoracic Surgery">
The Annals of Thoracic Surgery

The Annals of Thoracic Surgery is een internationaal peer-reviewed wetenschappelijk tijdschrift op het gebied van de chirurgie. Het is het officiële tijdschrift van de Society of Thoracic Surgeons en de Southern Thoracic Surgical Association.
Het wordt uitgegeven door Elsevier.


</doc>
<doc id="2984086" url="https://nl.wikipedia.org/wiki?curid=2984086" title="Denis Mukwege">
Denis Mukwege

Denis Mukengere Mukwege (Bukavu, 1 maart 1955) is een Congolees gynaecoloog en mensenrechtenactivist. Zijn vader was protestants predikant. Mukwege is directeur van het ziekenhuis van Panzi dat hijzelf in 1999 oprichtte in Bukavu. Hij behandelt er slachtoffers van groepsverkrachtingen en seksueel geweld, een specialisatie waarin hij wereldwijd als expert wordt beschouwd.

Mukwege opereert niet alleen in het ziekenhuis, maar veroordeelt het geweld tegen vrouwen in het openbaar in niet mis te verstane termen. Omdat hij daarbij de machthebbers en militairen in Congo niet ontziet, wordt hij regelmatig bedreigd. Ook in zijn toespraak voor de Verenigde Naties, in september 2012, veroordeelde hij de wetteloosheid bij de massale verkrachtingen in zijn land.

Op 25 oktober 2012 overvielen vijf gewapende mannen zijn woning in Bukavu. Zijn lijfwacht werd gedood, maar hij kon met zijn gezin ontsnappen. Vanaf 29 oktober 2012 tot begin 2013 verbleef hij in België waar hem asiel werd verleend. Toen Mukwege op 14 januari 2013 terugkeerde naar Bukavu, werd hij langs de dertig kilometer weg van het vliegveld naar Bukavu door grote rijen mensen verwelkomd.





</doc>
<doc id="2984142" url="https://nl.wikipedia.org/wiki?curid=2984142" title="The American Journal of Geriatric Cardiology">
The American Journal of Geriatric Cardiology

The American Journal of Geriatric Cardiology was een internationaal peer-reviewed wetenschappelijk tijdschrift op het gebied van de cardiologie. Het is voor het laatst verschenen in 2008.


</doc>
<doc id="2984152" url="https://nl.wikipedia.org/wiki?curid=2984152" title="Cardiovascular Research">
Cardiovascular Research

Cardiovascular Research is een internationaal peer-reviewed wetenschappelijk tijdschrift op het gebied van de cardiologie.
Het wordt uitgegeven door Oxford University Press namens de European Society of Cardiology. Cardiovascular Research publiceert zowel basaal als klinisch onderzoek op het gebied van de cardiovasculaire fysiologie en pathofysiologie.


</doc>
<doc id="2984160" url="https://nl.wikipedia.org/wiki?curid=2984160" title="Bezoldeffect">
Bezoldeffect

Het bezoldeffect is een optische illusie vernoemd naar de Duitser Wilhelm von Bezold (1837–1907), hoogleraar meteorologie. Hij ontdekte dat dunne lijnen in een bepaalde kleur verschillend worden waargenomen afhankelijk van de aangrenzende kleuren. 



</doc>
<doc id="2984180" url="https://nl.wikipedia.org/wiki?curid=2984180" title="Circulation: Arrhythmia and Electrophysiology">
Circulation: Arrhythmia and Electrophysiology

Circulation: Arrhythmia and Electrophysiology is een internationaal peer-reviewed wetenschappelijk tijdschrift op het gebied van de hartritmestoornissen.
Het wordt uitgegeven door Lippincott Williams & Wilkins namens de
American Heart Association. Het is één van de subtijdschriften van Circulation.


</doc>
<doc id="2984188" url="https://nl.wikipedia.org/wiki?curid=2984188" title="Circulation: Heart Failure">
Circulation: Heart Failure

Circulation: Heart Failure is een internationaal peer-reviewed wetenschappelijk tijdschrift op het gebied van hartfalen.
Het wordt uitgegeven door Lippincott Williams & Wilkins namens de
American Heart Association. Het is één van de subtijdschriften van Circulation.


</doc>
<doc id="2984197" url="https://nl.wikipedia.org/wiki?curid=2984197" title="Circulation: Cardiovascular Imaging">
Circulation: Cardiovascular Imaging

Circulation: Cardiovascular Imaging is een internationaal
peer-reviewed wetenschappelijk tijdschrift
op het gebied van het gebruik van de medische beeldvorming in de cardiologie.
Het wordt uitgegeven door Lippincott Williams & Wilkins namens de
American Heart Association. Het is één van de subtijdschriften van Circulation.


</doc>
<doc id="2984505" url="https://nl.wikipedia.org/wiki?curid=2984505" title="Basic Research in Cardiology">
Basic Research in Cardiology

Basic Research in Cardiology (ook Archiv für Kreislaufforschung) is een internationaal peer-reviewed wetenschappelijk tijdschrift op het gebied van de cardiologie.

De naam wordt in literatuurverwijzingen meestal afgekort tot "Basic Res. Cardiol."


</doc>
<doc id="2984536" url="https://nl.wikipedia.org/wiki?curid=2984536" title="Cardiovascular Drug Reviews">
Cardiovascular Drug Reviews

Cardiovascular Drug Reviews was een internationaal peer-reviewed wetenschappelijk tijdschrift op het gebied van de cardiologie en farmacologie. Het werd in 2008 voortgezet onder de naam "Cardiovascular Therapeutics".

De naam wordt in literatuurverwijzingen meestal afgekort tot "Cardiovasc. Drug Rev."


</doc>
<doc id="2984538" url="https://nl.wikipedia.org/wiki?curid=2984538" title="Hemolytische anemie">
Hemolytische anemie

Hemolytische anemie is een anemie die het gevolg is van hemolyse. Het is een aandoening waarbij de rode bloedcellen sneller worden afgebroken dan het beenmerg ze maakt.

Er zijn vele mogelijke oorzaken, die algemeen geclassificeerd worden in twee groepen: erfelijke en zelf opgelopen hemolytische anemieën.

De symptomen zijn gelijkaardig aan deze van andere vormen van anemie, vermoeidheid en kortademigheid, maar bijkomend leidt de afbraak van de rode bloedcellen tot geelzucht en verhoogt het de kans op bijzondere langetermijncomplicaties zoals galstenen en pulmonale hypertensie.


</doc>
<doc id="2984541" url="https://nl.wikipedia.org/wiki?curid=2984541" title="Cardiovascular Drugs and Therapy">
Cardiovascular Drugs and Therapy

Cardiovascular Drugs and Therapy is een internationaal peer-reviewed wetenschappelijk tijdschrift op het gebied van de cardiologie en de farmacologie. De naam wordt in literatuurverwijzingen meestal afgekort tot "Cardiovasc. Drugs Ther."
Het wordt uitgegeven door Springer Science+Business Media.


</doc>
<doc id="2984544" url="https://nl.wikipedia.org/wiki?curid=2984544" title="European Journal of Heart Failure">
European Journal of Heart Failure

European Journal of Heart Failure is een internationaal peer-reviewed wetenschappelijk tijdschrift op het gebied van hartfalen. De naam wordt in literatuurverwijzingen meestal afgekort tot "Eur. J. Heart Fail."
Het wordt uitgegeven door Elsevier namens de European Society of Cardiology.


</doc>
<doc id="2984548" url="https://nl.wikipedia.org/wiki?curid=2984548" title="Europace">
Europace

Europace (ook European Journal of Pacing, Arrhythmias, and Cardiac Electrophysiology) is een internationaal peer-reviewed wetenschappelijk tijdschrift op het gebied van de hartritmestoornissen en de behandeling daarvan. Het wordt uitgegeven door Oxford University Press namens de European Society of Cardiology en de European Heart Rhythm Association.


</doc>
<doc id="2984556" url="https://nl.wikipedia.org/wiki?curid=2984556" title="European Journal of Cardiovascular Prevention and Rehabilitation">
European Journal of Cardiovascular Prevention and Rehabilitation

European Journal of Cardiovascular Prevention and Rehabilitation was een internationaal peer-reviewed wetenschappelijk tijdschrift op het gebied van de cardiologie. Het werd in 2012 voortgezet onder de naam "European Journal of Preventive Cardiology".

De naam wordt in literatuurverwijzingen meestal afgekort tot "Eur. J. Cardiovasc. Prev. Rehabil."


</doc>
<doc id="2984563" url="https://nl.wikipedia.org/wiki?curid=2984563" title="European Journal of Preventive Cardiology">
European Journal of Preventive Cardiology

European Journal of Preventive Cardiology is een internationaal peer-reviewed wetenschappelijk tijdschrift op het gebied van de cardiologie. Tot 2011 verscheen het onder de naam European Journal of Cardiovascular Prevention and Rehabilitation.

De naam wordt in literatuurverwijzingen meestal afgekort tot "Eur. J. Prev. Cardiol."
Het wordt uitgegeven door SAGE Publications namens de "European Association for Cardiovascular Prevention and Rehabilitation", onderdeel van de European Society of Cardiology.


</doc>
<doc id="2984612" url="https://nl.wikipedia.org/wiki?curid=2984612" title="Clinical Research in Cardiology">
Clinical Research in Cardiology

Clinical Research in Cardiology is een internationaal peer-reviewed wetenschappelijk tijdschrift op het gebied van de cardiologie.
De naam wordt in literatuurverwijzingen meestal afgekort tot "Clin. Res. Cardiol."
Het wordt uitgegeven door Springer Science+Business Media namens de Deutsche Gesellschaft für Kardiologie.


</doc>
<doc id="2984625" url="https://nl.wikipedia.org/wiki?curid=2984625" title="European Journal of Echocardiography">
European Journal of Echocardiography

European Journal of Echocardiography was een internationaal peer-reviewed wetenschappelijk tijdschrift op het gebied van de echocardiografie. Het is voortgezet onder de naam "European Heart Journal Cardiovascular Imaging".
Het werd uitgegeven door Oxford University Press namens de European Society of Cardiology.

De naam wordt in literatuurverwijzingen meestal afgekort tot "Eur. J. Echocardiogr."


</doc>
<doc id="2984645" url="https://nl.wikipedia.org/wiki?curid=2984645" title="European Journal of Cardio-thoracic Surgery">
European Journal of Cardio-thoracic Surgery

European Journal of Cardio-thoracic Surgery (ook European Journal of Cardiothoracic Surgery) is een internationaal peer-reviewed wetenschappelijk tijdschrift op het gebied van de thoraxchirurgie.
De naam wordt in literatuurverwijzingen meestal afgekort tot "Eur. J. Cardiothorac. Surg."
Het wordt uitgegeven door Oxford University Press namens de European Association for Cardio-thoracic Surgery en de European Society of Thoracic Surgeons.


</doc>
<doc id="2984661" url="https://nl.wikipedia.org/wiki?curid=2984661" title="Heart (tijdschrift)">
Heart (tijdschrift)

Heart is een internationaal peer-reviewed wetenschappelijk tijdschrift op het gebied van de cardiologie. Het wordt uitgegeven door BMJ Group namens de British Cardiac Society.


</doc>
<doc id="2984698" url="https://nl.wikipedia.org/wiki?curid=2984698" title="Heart Failure Reviews">
Heart Failure Reviews

Heart Failure Reviews is een internationaal peer-reviewed wetenschappelijk tijdschrift op het gebied van hartfalen.
De naam wordt in literatuurverwijzingen meestal afgekort tot "Heart Fail. Rev."
Het wordt uitgegeven door Springer Science+Business Media. Het publiceert vooral overzichtsartikelen die zowel op uitnodiging van de redactie als op initiatief van de auteurs geschreven kunnen worden.


</doc>
<doc id="2984743" url="https://nl.wikipedia.org/wiki?curid=2984743" title="Nucleoïde">
Nucleoïde

De nucleoïde is de onregelmatig gevormde plek in prokaryoten waar het erfelijk materiaal zich bevindt. De nucleoïde wordt niet omgeven door een kernmembraan, maar is wel van het omliggende cytoplasma te onderscheiden.

De nucleoïde bestaat voor 60% uit DNA in een circulair genofoor (chromosoom, maar zonder chromatine).


</doc>
<doc id="2984749" url="https://nl.wikipedia.org/wiki?curid=2984749" title="Journal of Cardiac Failure">
Journal of Cardiac Failure

Het Journal of Cardiac Failure (ook Cardiac Failure) is een internationaal peer-reviewed wetenschappelijk tijdschrift op het gebied van hartfalen. De naam wordt in literatuurverwijzingen meestal afgekort tot "J. Card. Fail." Het wordt uitgegeven door Elsevier (onder het merk "Churchill Livingstone") namens de Heart Failure Society of America.


</doc>
<doc id="2984759" url="https://nl.wikipedia.org/wiki?curid=2984759" title="Journal of Cardiovascular Electrophysiology">
Journal of Cardiovascular Electrophysiology

Het Journal of Cardiovascular Electrophysiology is een internationaal peer-reviewed wetenschappelijk tijdschrift op het gebied van de hartritmestoornissen en elektrofysiologie van het hart. De naam wordt in literatuurverwijzingen meestal afgekort tot "J. Cardiovasc. Electrophysiol." Het wordt uitgegeven door Wiley-Blackwell.

Vanaf de oprichting in 1990 tot 2004 was Douglas P. Zipes hoofdredacteur van het blad. In 2004 vertrok hij en richtte het tijdschrift "Heart Rhythm" op, dat ongeveer op hetzelfde gebied publiceert.


</doc>
<doc id="2984797" url="https://nl.wikipedia.org/wiki?curid=2984797" title="International Journal of Cardiovascular Imaging">
International Journal of Cardiovascular Imaging

The International Journal of Cardiovascular Imaging is een internationaal, aan collegiale toetsing onderworpen wetenschappelijk tijdschrift op het gebied van de Medische beeldvorming in de cardiologie. De naam wordt in literatuurverwijzingen meestal afgekort tot "Int. J. Cardiovasc. Imaging".
Het wordt uitgegeven door Springer Science+Business Media namens de North American Society for Cardiac Imaging.


</doc>
<doc id="2984907" url="https://nl.wikipedia.org/wiki?curid=2984907" title="Journal of the American College of Cardiology">
Journal of the American College of Cardiology

Journal of the American College of Cardiology (JACC) is een internationaal peer-reviewed wetenschappelijk tijdschrift op het gebied van de cardiologie. Het is een van de meest geciteerde tijdschriften op dit gebied. De naam wordt in literatuurverwijzingen meestal afgekort tot "J. Am. Coll. Cardiol." Het wordt uitgegeven door Elsevier namens de American College of Cardiology.


</doc>
<doc id="2984990" url="https://nl.wikipedia.org/wiki?curid=2984990" title="Journal of Molecular and Cellular Cardiology">
Journal of Molecular and Cellular Cardiology

Het Journal of Molecular and Cellular Cardiology is een internationaal peer-reviewed wetenschappelijk tijdschrift op het gebied van de cardiologie en de moleculaire biologie. De naam wordt in literatuurverwijzingen meestal afgekort tot "J. Mol. Cell. Cardiol."


</doc>
<doc id="2985044" url="https://nl.wikipedia.org/wiki?curid=2985044" title="Circulation Journal">
Circulation Journal

Het Circulation Journal is een internationaal, aan collegiale toetsing onderworpen wetenschappelijk tijdschrift op het gebied van de cardiologie. De naam wordt in literatuurverwijzingen meestal afgekort tot "Circ. J." Het wordt uitgegeven door de Japanese Circulation Society.


</doc>
<doc id="2985120" url="https://nl.wikipedia.org/wiki?curid=2985120" title="Cardiovascular Pathology">
Cardiovascular Pathology

Cardiovascular Pathology is een internationaal, aan collegiale toetsing onderworpen wetenschappelijk tijdschrift op het gebied van de cardiologie.
De naam wordt in literatuurverwijzingen meestal afgekort tot "Cardiovasc. Pathol."
Het wordt uitgegeven door Elsevier namens de Society for Cardiovascular Pathology.


</doc>
<doc id="2985231" url="https://nl.wikipedia.org/wiki?curid=2985231" title="William Gull">
William Gull

William Withey Gull, 1st Baronet of Brook Street (31 december 1816 – 29 januari 1890) was een Engels arts. Gull gebruikte voor het eerst de benaming 'anorexia hysterica' voor wat later als anorexia nervosa bekend werd. Ook het syndroom van Gull-Sutton is naar hem vernoemd.


</doc>
<doc id="2985518" url="https://nl.wikipedia.org/wiki?curid=2985518" title="Current Problems in Cardiology">
Current Problems in Cardiology

Current Problems in Cardiology (ook CPC. Current Problems in Cardiology) is een internationaal peer-reviewed wetenschappelijk tijdschrift op het gebied van de cardiologie.

De naam wordt in literatuurverwijzingen meestal afgekort tot "Curr. Probl. Cardiol."


</doc>
<doc id="2985570" url="https://nl.wikipedia.org/wiki?curid=2985570" title="International Journal of Cardiology">
International Journal of Cardiology

International Journal of Cardiology (ook IJC) is een internationaal peer-reviewed wetenschappelijk tijdschrift op het gebied van de cardiologie.
De naam wordt in literatuurverwijzingen meestal afgekort tot "Int. J. Cardiol."
Het wordt uitgegeven door Elsevier.

In 2014 bedroeg de impactfactor van het tijdschrift 4,036.


</doc>
<doc id="2985576" url="https://nl.wikipedia.org/wiki?curid=2985576" title="Journal of Heart and Lung Transplantation">
Journal of Heart and Lung Transplantation

The Journal of Heart and Lung Transplantation is een internationaal peer-reviewed wetenschappelijk tijdschrift op het gebied van de thoraxchirurgie.
De naam wordt in literatuurverwijzingen meestal afgekort tot "J. Heart Lung Transplant."
Het wordt uitgegeven door Elsevier namens de International Society for Heart Transplantation.


</doc>
<doc id="2985686" url="https://nl.wikipedia.org/wiki?curid=2985686" title="Archives of Cardiovascular Diseases">
Archives of Cardiovascular Diseases

Archives of Cardiovascular Diseases is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Arch. Cardiovasc. Dis." Het wordt uitgegeven door Elsevier namens de Société française de cardiologie.

Het van oorsprong Franstalige tijdschrift is onder verschillende namen verschenen, waaronder "Archives des maladies du cœur et des vaisseaux", en "Archives des maladies du cœur, des vaisseaux et du sang". De huidige, Engelstalige naam dateert van 2008. Tegelijk met de naamsverandering is het nieuwe tijdschrift "Archives des Maladies du Coeur et des Vaisseaux - Pratique" opgericht. Dit Franstalige tijdschrift richt zich minder op wetenschappelijk onderzoek en een internationaal publiek, en meer op de medische praktijk.


</doc>
<doc id="2985691" url="https://nl.wikipedia.org/wiki?curid=2985691" title="Arquivos Brasileiros De Cardiologia">
Arquivos Brasileiros De Cardiologia

Arquivos Brasileiros De Cardiologia is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Arq. Bras. Cardiol."
Het wordt uitgegeven door de Sociedade Brasileira de Cardiologia.


</doc>
<doc id="2985694" url="https://nl.wikipedia.org/wiki?curid=2985694" title="Canadian Journal of Cardiology">
Canadian Journal of Cardiology

The Canadian Journal of Cardiology is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Can. J. Cardiol."
Het wordt uitgegeven door Elsevier namens de Canadian Cardiovascular Society.


</doc>
<doc id="2985695" url="https://nl.wikipedia.org/wiki?curid=2985695" title="Cardiology Clinics">
Cardiology Clinics

Cardiology Clinics is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Cardiol. Clin."
Het wordt uitgegeven door Elsevier.


</doc>
<doc id="2985696" url="https://nl.wikipedia.org/wiki?curid=2985696" title="Canadian Cardiovascular Society">
Canadian Cardiovascular Society

De Canadian Cardiovascular Society (CCS) is een organisatie van artsen en wetenschappers op het gebied van de hart- en vaatziekten in Canada. Het officiële tijdschrift van de CCS is het Canadian Journal of Cardiology.

officiële website


</doc>
<doc id="2985702" url="https://nl.wikipedia.org/wiki?curid=2985702" title="Société française de cardiologie">
Société française de cardiologie

De Société Française de Cardiologie is een Franse organisatie voor onderzoek op het gebied van de cardiologie. Ze houdt zich bezig met het bevorderen van wetenschappelijk onderzoek op het gebied van de cardiologie, met bijscholing van beroepsbeoefenaren in de cardiologie, en met het opstellen van richtlijnen en aanbevelingen voor de zorg. De organisatie is lid van de European Society of Cardiology.


</doc>
<doc id="2985704" url="https://nl.wikipedia.org/wiki?curid=2985704" title="Cardiology in the Young">
Cardiology in the Young

Cardiology in the Young is een internationaal, aan collegiale toetsing onderworpen wetenschappelijk tijdschrift op het gebied van de kindercardiologie. Het gaat daarbij vooral over aangeboren hartafwijkingen zoals transpositie van de grote vaten en de gevolgen daarvan voor soms zeer jonge patiënten, maar ook over de gevolgen op latere leeftijd.
Het tijdschrift wordt uitgegeven door Cambridge University Press.

De naam wordt in literatuurverwijzingen meestal afgekort tot "Cardiol. Young".


</doc>
<doc id="2985753" url="https://nl.wikipedia.org/wiki?curid=2985753" title="Cardiology">
Cardiology

Cardiology is een internationaal, aan collegiale toetsing onderworpen wetenschappelijk tijdschrift op het gebied van de cardiologie. Het verschijnt maandelijks.


</doc>
<doc id="2985754" url="https://nl.wikipedia.org/wiki?curid=2985754" title="Cardiovascular Diabetology">
Cardiovascular Diabetology

Cardiovascular Diabetology is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Cardiovasc. Diabetol."
Het wordt uitgegeven door BioMed Central.


</doc>
<doc id="2985756" url="https://nl.wikipedia.org/wiki?curid=2985756" title="Cardiovascular and Interventional Radiology">
Cardiovascular and Interventional Radiology

Cardiovascular and Interventional Radiology (ook CVIR) is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Cardiovasc. Intervent. Radiol."
Het wordt uitgegeven door Springer Science+Business Media namens het European College of Angiography en verschijnt tweemaandelijks.
Het eerste nummer verscheen in 1980.


</doc>
<doc id="2985765" url="https://nl.wikipedia.org/wiki?curid=2985765" title="Cardiovascular Therapeutics">
Cardiovascular Therapeutics

Cardiovascular Therapeutics is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Cardiovasc. Ther."
Het wordt uitgegeven door Wiley-Blackwell en verschijnt 4 keer per jaar.
Het eerste nummer verscheen in 2008.


</doc>
<doc id="2985766" url="https://nl.wikipedia.org/wiki?curid=2985766" title="Cardiovascular Toxicology">
Cardiovascular Toxicology

Cardiovascular Toxicology is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Cardiovasc. Toxicol."
Het wordt uitgegeven door Humana Press en verschijnt 4 keer per jaar.
Het eerste nummer verscheen in 2001.


</doc>
<doc id="2985767" url="https://nl.wikipedia.org/wiki?curid=2985767" title="Catheterization and Cardiovascular Interventions">
Catheterization and Cardiovascular Interventions

Catheterization and Cardiovascular Interventions is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Catheter. Cardiovasc. Interv."
Het wordt uitgegeven door Wiley-Liss, namens de Society for Cardiac Angiography & Interventions en verschijnt maandelijks.
Het eerste nummer verscheen in 1999.


</doc>
<doc id="2985819" url="https://nl.wikipedia.org/wiki?curid=2985819" title="Clinical Cardiology">
Clinical Cardiology

Clinical Cardiology is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Clin. Cardiol."
Het wordt uitgegeven door John Wiley & Sons en verschijnt maandelijks.
Het eerste nummer verscheen in 1978.


</doc>
<doc id="2985820" url="https://nl.wikipedia.org/wiki?curid=2985820" title="Echocardiography">
Echocardiography

Echocardiography is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
Het wordt uitgegeven door Future Publishing en verschijnt 10 keer per jaar.
Het eerste nummer verscheen in 1984.


</doc>
<doc id="2985829" url="https://nl.wikipedia.org/wiki?curid=2985829" title="Current Opinion in Cardiology">
Current Opinion in Cardiology

Current Opinion in Cardiology is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Curr. Opin. Cardiol."
Het wordt uitgegeven door Lippincott Williams and Wilkins en verschijnt 6 keer per jaar.
Het eerste nummer verscheen in 1986.


</doc>
<doc id="2985835" url="https://nl.wikipedia.org/wiki?curid=2985835" title="Heart Surgery Forum">
Heart Surgery Forum

The Heart Surgery Forum is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Heart Surg. Forum".
Het wordt uitgegeven door Forum Multimedia Publishing namens de International Society for Minimally Invasive Cardiac Surgery en verschijnt 4 keer per jaar.
Het eerste nummer verscheen in 1998.


</doc>
<doc id="2985837" url="https://nl.wikipedia.org/wiki?curid=2985837" title="Herz (tijdschrift)">
Herz (tijdschrift)

Herz is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
Het wordt uitgegeven door Urban und Vogel namens het Deutsches Herzzentrum München en verschijnt 8 keer per jaar.
Het eerste nummer verscheen in 1976.


</doc>
<doc id="2985845" url="https://nl.wikipedia.org/wiki?curid=2985845" title="International Heart Journal">
International Heart Journal

International Heart Journal is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
Het verschijnt tweemaandelijks; het eerste nummer verscheen in 2005.

De naam wordt in literatuurverwijzingen meestal afgekort tot "Int. Heart J."


</doc>
<doc id="2985846" url="https://nl.wikipedia.org/wiki?curid=2985846" title="Journal of the American Society of Echocardiography">
Journal of the American Society of Echocardiography

Journal of the American Society of Echocardiography is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Am. Soc. Echocardiogr."
Het wordt uitgegeven door Mosby-Year Book namens de American Society of Echocardiography en verschijnt maandelijks.
Het eerste nummer verscheen in 1988.


</doc>
<doc id="2985847" url="https://nl.wikipedia.org/wiki?curid=2985847" title="Journal of Cardiac Surgery">
Journal of Cardiac Surgery

Journal of Cardiac Surgery is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Card. Surg."
Het wordt uitgegeven door Wiley-Blackwell en verschijnt tweemaandelijks.
Het eerste nummer verscheen in 1986.


</doc>
<doc id="2985848" url="https://nl.wikipedia.org/wiki?curid=2985848" title="Journal of Cardiopulmonary Rehabilitation and Prevention">
Journal of Cardiopulmonary Rehabilitation and Prevention

Journal of Cardiopulmonary Rehabilitation and Prevention is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Cardiopulm. Rehabil. Prev."
Het wordt uitgegeven door Lippincott Williams & Wilkins namens de American Association of Cardiovascular & Pulmonary Rehabilitation en verschijnt tweemaandelijks.
Het eerste nummer verscheen in 2007.


</doc>
<doc id="2985850" url="https://nl.wikipedia.org/wiki?curid=2985850" title="Journal of Cardiothoracic and Vascular Anesthesia">
Journal of Cardiothoracic and Vascular Anesthesia

Journal of Cardiothoracic and Vascular Anesthesia is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Cardiothorac. Vasc. Anesth."
Het wordt uitgegeven door W.B. Saunders en verschijnt tweemaandelijks.
Het eerste nummer verscheen in 1991.


</doc>
<doc id="2985851" url="https://nl.wikipedia.org/wiki?curid=2985851" title="Journal of Cardiothoracic Surgery">
Journal of Cardiothoracic Surgery

Journal of Cardiothoracic Surgery (ook JCTS) is een internationaal, aan collegiale toetsing onderworpen wetenschappelijk tijdschrift op het gebied van de cardiologie en thoraxchirurgie. 
De naam wordt in literatuurverwijzingen meestal afgekort tot "J. Cardiothorac. Surg."
Het wordt uitgegeven door BioMed Central.
Het eerste nummer verscheen in 2006.


</doc>
<doc id="2985852" url="https://nl.wikipedia.org/wiki?curid=2985852" title="Journal of Cardiovascular Magnetic Resonance">
Journal of Cardiovascular Magnetic Resonance

Journal of Cardiovascular Magnetic Resonance is een internationaal, aan collegiale toetsing onderworpen wetenschappelijk tijdschrift op het gebied van de cardiologie. Het is gespecialiseerd in cardiologische toepassingen van medische beeldvorming, met name magnetic resonance imaging.
De naam wordt in literatuurverwijzingen meestal afgekort tot "J. Cardiovasc. Magn. Reson."
Het wordt uitgegeven door BioMed Central namens de Society for Cardiovascular Magnetic Resonance en verschijnt 4 keer per jaar.
Het eerste nummer verscheen in 1998.


</doc>
<doc id="2985853" url="https://nl.wikipedia.org/wiki?curid=2985853" title="Journal of Cardiovascular Medicine">
Journal of Cardiovascular Medicine

Journal of Cardiovascular Medicine is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Cardiovasc. Med. (Hagerstown)."
Het wordt uitgegeven door Lippincott Williams & Wilkins namens de Federazione italiana di cardiologia en verschijnt maandelijks.
Het eerste nummer verscheen in 2006.


</doc>
<doc id="2985861" url="https://nl.wikipedia.org/wiki?curid=2985861" title="Journal of Cardiovascular Nursing">
Journal of Cardiovascular Nursing

The Journal of Cardiovascular Nursing is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Cardiovasc. Nurs."
Het wordt uitgegeven door Lippincott Williams & Wilkins en verschijnt 4 keer per jaar.
Het eerste nummer verscheen in 1986.


</doc>
<doc id="2985862" url="https://nl.wikipedia.org/wiki?curid=2985862" title="Journal of Cardiovascular Pharmacology">
Journal of Cardiovascular Pharmacology

Journal of Cardiovascular Pharmacology is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Cardiovasc. Pharmacol."
Het wordt uitgegeven door Lippincott Williams & Wilkins en verschijnt maandelijks.
Het eerste nummer verscheen in 1979.


</doc>
<doc id="2985863" url="https://nl.wikipedia.org/wiki?curid=2985863" title="Journal of Cardiovascular Pharmacology and Therapeutics">
Journal of Cardiovascular Pharmacology and Therapeutics

Journal of Cardiovascular Pharmacology and Therapeutics is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Cardiovasc. Pharmacol. Ther."
Het wordt uitgegeven door SAGE Publications en verschijnt 4 keer per jaar.
Het eerste nummer verscheen in 1996.


</doc>
<doc id="2985864" url="https://nl.wikipedia.org/wiki?curid=2985864" title="Journal of Cardiovascular Surgery">
Journal of Cardiovascular Surgery

The Journal of Cardiovascular Surgery is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Cardiovasc. Surg. (Torino)."
Het wordt uitgegeven door Edizioni Minerva Medica namens de European Society of Cardiovascular Surgery en verschijnt tweemaandelijks.
Het eerste nummer verscheen in 1960.


</doc>
<doc id="2985873" url="https://nl.wikipedia.org/wiki?curid=2985873" title="Journal of Electrocardiology">
Journal of Electrocardiology

Journal of Electrocardiology is een internationaal, aan collegiale toetsing onderworpen wetenschappelijk tijdschrift op het gebied van de elektrocardiografie en de elektrofysiologie van het hart. 
De naam wordt in literatuurverwijzingen meestal afgekort tot "J. Electrocardiol."
Het wordt uitgegeven door Elsevier namens de International Society for Computerized Electrocardiology en de International Society of Electrocardiology en verschijnt 6 keer per jaar.
Het eerste nummer verscheen in 1968.


</doc>
<doc id="2985874" url="https://nl.wikipedia.org/wiki?curid=2985874" title="Journal of Heart Valve Disease">
Journal of Heart Valve Disease

The Journal of Heart Valve Disease is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "J. Heart Valve Dis."
Het wordt uitgegeven door ICR Publishers en verschijnt tweemaandelijks.
Het eerste nummer verscheen in 1992.


</doc>
<doc id="2985875" url="https://nl.wikipedia.org/wiki?curid=2985875" title="Journal of Interventional Cardiac Electrophysiology">
Journal of Interventional Cardiac Electrophysiology

Journal of Interventional Cardiac Electrophysiology is een internationaal, aan collegiale toetsing onderworpen wetenschappelijk tijdschrift op het gebied van de interventiecardiologie. 
De naam wordt in literatuurverwijzingen meestal afgekort tot "J. Interv. Card. Electrophysiol."
Het wordt uitgegeven door Springer Science+Business Media en verschijnt tweemaandelijks.
Het eerste nummer verscheen in 1997.


</doc>
<doc id="2985876" url="https://nl.wikipedia.org/wiki?curid=2985876" title="Journal of Nuclear Cardiology">
Journal of Nuclear Cardiology

Journal of Nuclear Cardiology is een internationaal, aan collegiale toetsing onderworpen wetenschappelijk tijdschrift op het gebied van de cardiologie. Het is gespecialiseerd in de cardiologische toepassingen van de nucleaire geneeskunde.
Het tijdschrift wordt uitgegeven door Springer Science+Business Media namens de American Society of Nuclear Cardiology en verschijnt tweemaandelijks.
Het eerste nummer verscheen in 1994.

De naam wordt in literatuurverwijzingen meestal afgekort tot "J. Nucl. Cardiol."


</doc>
<doc id="2985881" url="https://nl.wikipedia.org/wiki?curid=2985881" title="Kardiologia Polska">
Kardiologia Polska

Kardiologia Polska (ook Polish Heart Journal) is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
Het verschijnt maandelijks.
Het eerste nummer verscheen in 1957.

De naam wordt in literatuurverwijzingen meestal afgekort tot "Kardiol. Pol."


</doc>
<doc id="2985882" url="https://nl.wikipedia.org/wiki?curid=2985882" title="Journal of Thoracic and Cardiovascular Surgery">
Journal of Thoracic and Cardiovascular Surgery

The Journal of Thoracic and Cardiovascular Surgery is een internationaal, aan collegiale toetsing onderworpen wetenschappelijk tijdschrift op het gebied van de cardiologie en thoraxchirurgie. 
De naam wordt in literatuurverwijzingen meestal afgekort tot "J. Thorac. Cardiovasc. Surg."
Het wordt uitgegeven door Mosby (nu een merknaam van Elsevier) namens de American Association for Thoracic Surgery en verschijnt maandelijks.
Het eerste nummer verscheen in 1959.


</doc>
<doc id="2985883" url="https://nl.wikipedia.org/wiki?curid=2985883" title="Nature Clinical Practice Cardiovascular Medicine">
Nature Clinical Practice Cardiovascular Medicine

Nature Clinical Practice Cardiovascular Medicine was een internationaal, aan collegiale toetsing onderworpen wetenschappelijk tijdschrift op het gebied van de cardiologie. Het is in 2009 voortgezet onder de naam "Nature Reviews Cardiology".
Het werd uitgegeven door Nature Publishing Group namens de World Heart Federation en verscheen maandelijks.

De naam wordt in literatuurverwijzingen meestal afgekort tot "Nat. Clin. Pract. Cardiovasc. Med."


</doc>
<doc id="2985895" url="https://nl.wikipedia.org/wiki?curid=2985895" title="Nature Reviews Cardiology">
Nature Reviews Cardiology

Nature Reviews Cardiology is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Nat. Rev. Cardiol."
Het wordt uitgegeven door Nature Publishing Group namens de World Heart Federation en verschijnt maandelijks.
Het eerste nummer verscheen in 2009, als voortzetting van het
tijdschrift Nature Clinical Practice Cardiovascular Medicine.


</doc>
<doc id="2985905" url="https://nl.wikipedia.org/wiki?curid=2985905" title="World Heart Federation">
World Heart Federation

De World Heart Federation is een internationale non-gouvernementele organisatie die zich bezighoudt met de preventie en behandeling van hart- en vaatziekten. Ruim 100 nationale organisaties zijn aangesloten bij de World Heart Federation. De organisatie is gevestigd in Genève.

De oorsprong van de World Heart Federation ligt in twee organisaties: de "International Society of Cardiology" (opgericht in 1946) en de "International Cardiology Federation" (opgericht in 1970). Deze twee organisaties fuseerden in 1978 onder de naam "International Society and Federation of Cardiology" (ISFC). In 1998 veranderde de ISFC zijn naam in "World Heart Federation".



</doc>
<doc id="2985933" url="https://nl.wikipedia.org/wiki?curid=2985933" title="Netherlands Heart Journal">
Netherlands Heart Journal

Netherlands Heart Journal is een internationaal, aan collegiale toetsing onderworpen wetenschappelijk tijdschrift op het gebied van de cardiologie. Vanaf de oprichting in 1986 tot 1993 heette het "Nederlands tijdschrift voor cardiologie", en van 1994 tot 2001 "Cardiologie". Het wordt uitgegeven door Bohn Stafleu van Loghum en verschijnt maandelijks.


</doc>
<doc id="2985934" url="https://nl.wikipedia.org/wiki?curid=2985934" title="Nutrition, Metabolism, and Cardiovascular Diseases">
Nutrition, Metabolism, and Cardiovascular Diseases

Nutrition, Metabolism, and Cardiovascular Diseases is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Nutr. Metab. Cardiovasc. Dis."
Het wordt uitgegeven door Elsevier en verschijnt 6 keer per jaar.
Het eerste nummer verscheen in 1991.


</doc>
<doc id="2985935" url="https://nl.wikipedia.org/wiki?curid=2985935" title="Pacing and Clinical Electrophysiology">
Pacing and Clinical Electrophysiology

Pacing and Clinical Electrophysiology (ook PACE) is een internationaal, aan collegiale toetsing onderworpen wetenschappelijk tijdschrift op het gebied van de hartritmestoornissen. 
De naam wordt in literatuurverwijzingen meestal afgekort tot "Pacing Clin. Electrophysiol."
Het wordt uitgegeven door Futura Publishing namens de North American Society of Pacing & Electrophysiology en verschijnt maandelijks.
Het eerste nummer verscheen in 1978.


</doc>
<doc id="2985936" url="https://nl.wikipedia.org/wiki?curid=2985936" title="Pediatric Cardiology">
Pediatric Cardiology

Pediatric Cardiology is een internationaal, aan collegiale toetsing onderworpen wetenschappelijk tijdschrift op het gebied van de kindercardiologie. 
De naam wordt in literatuurverwijzingen meestal afgekort tot "Pediatr. Cardiol."
Het wordt uitgegeven door Springer Science+Business Media en verschijnt 8 keer per jaar.
Het eerste nummer verscheen in 1979.


</doc>
<doc id="2985941" url="https://nl.wikipedia.org/wiki?curid=2985941" title="Progress in Cardiovascular Diseases">
Progress in Cardiovascular Diseases

Progress in Cardiovascular Diseases is een internationaal, aan collegiale toetsing onderworpen wetenschappelijk tijdschrift op het gebied van de cardiologie. Het verschijnt tweemaandelijks.
Het eerste nummer verscheen in 1958.

De naam wordt in literatuurverwijzingen meestal afgekort tot "Prog. Cardiovasc. Dis."


</doc>
<doc id="2985942" url="https://nl.wikipedia.org/wiki?curid=2985942" title="Respiratory Medicine">
Respiratory Medicine

Respiratory Medicine is een internationaal, aan collegiale toetsing onderworpen wetenschappelijk tijdschrift op het gebied van de pulmonologie. 
De naam wordt in literatuurverwijzingen meestal afgekort tot "Respir. Med."
Het wordt uitgegeven door Elsevier namens de British Thoracic Society en verschijnt 10 keer per jaar. Het eerste nummer verscheen in 1989.


</doc>
<doc id="2985943" url="https://nl.wikipedia.org/wiki?curid=2985943" title="Reviews in Cardiovascular Medicine">
Reviews in Cardiovascular Medicine

Reviews in Cardiovascular Medicine is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Rev. Cardiovasc. Med."
Het wordt uitgegeven door "MedReviews, LLC" en verschijnt 4 keer per jaar.
Het eerste nummer verscheen in 2000.


</doc>
<doc id="2985946" url="https://nl.wikipedia.org/wiki?curid=2985946" title="Revista Española De Cardiología">
Revista Española De Cardiología

Revista Española De Cardiología is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Rev. Esp. Cardiol."
Het wordt uitgegeven door Elsevier namens de Sociedad Española de Cardiología en verschijnt maandelijks.
Het eerste nummer verscheen in 1947.


</doc>
<doc id="2985947" url="https://nl.wikipedia.org/wiki?curid=2985947" title="Scandinavian Cardiovascular Journal">
Scandinavian Cardiovascular Journal

Scandinavian Cardiovascular Journal is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Scand. Cardiovasc. J."
Het wordt uitgegeven door Informa Healthcare namens de Scandinavian Association for Thoracic Surgery en verschijnt tweemaandelijks.
Het eerste nummer verscheen in 1997.


</doc>
<doc id="2985948" url="https://nl.wikipedia.org/wiki?curid=2985948" title="Thoracic and Cardiovascular Surgeon">
Thoracic and Cardiovascular Surgeon

The Thoracic and Cardiovascular Surgeon is een internationaal, aan collegiale toetsing onderworpen wetenschappelijk tijdschrift op het gebied van de thoraxchirurgie. Het verschijnt tweemaandelijks.
Het eerste nummer verscheen in 1979.

De naam wordt in literatuurverwijzingen meestal afgekort tot "Thorac. Cardiovasc. Surg."


</doc>
<doc id="2985949" url="https://nl.wikipedia.org/wiki?curid=2985949" title="Trends in Cardiovascular Medicine">
Trends in Cardiovascular Medicine

Trends in Cardiovascular Medicine is een internationaal, aan collegiale toetsing onderworpen wetenschappelijk tijdschrift op het gebied van de cardiologie. 
De naam wordt in literatuurverwijzingen meestal afgekort tot "Trends Cardiovasc. Med."
Het wordt uitgegeven door Elsevier en verschijnt 8 keer per jaar.
Het eerste nummer verscheen in 1991.


</doc>
<doc id="2985953" url="https://nl.wikipedia.org/wiki?curid=2985953" title="McDonaldcriteria">
McDonaldcriteria

De McDonaldcriteria zijn diagnostische criteria die gebruikt worden voor de diagnose van multipele sclerose (MS). De criteria danken hun naam aan de neuroloog W. Ian McDonald. De criteria kwamen in april 2001 voort uit een samenwerking tussen een internationale werkgroep en de "National Multiple Sclerosis Society"(NMSS) uit Amerika, die een revisie van de tot dan toe gehanteerde criteria voorstelden. Door gebruik te maken van de vooruitgang in MRI-techniek, vervingen de McDonald Criteria de tot dan toe gebruikte "Poser Criteria" en nog oudere "Schumacher Criteria". 

In 2005 werden de McDonald Criteria herzien, waardoor onder andere duidelijker werd wat precies werd verstaan onder een "aanval" of "positieve MRI". 

In 2010 kwam men opnieuw bijeen en stelde de criteria opnieuw bij. Er werd rekening gehouden met kritieken die er waren de criteria voor spreiding in plaats en tijd, alsook de toepasbaarheid van de eerdere criteria voor niet-Westerse Kaukasische bevolkingsgroepen.

De McDonald Criteria anno 2010. 


</doc>
<doc id="2986342" url="https://nl.wikipedia.org/wiki?curid=2986342" title="Laryngospasme">
Laryngospasme

Een strottenhoofdkramp of laryngospasme is een ongecontroleerde kramp van de strottenhoofdspieren. Hierdoor sluiten de stembanden de luchtstroom af en ontstaat er een plotse ademnood. Meestal duurt een laryngospasme maar korte tijd waarna de ademhaling spontaan normaliseert. 

Een strottenhoofdkramp kan beschouwd worden als een normale reactie van het lichaam ter bescherming tegen verdrinking. Wanneer er zich water bevindt ter hoogte van de larynx, sluiten bepaalde spieren automatisch de stembanden waardoor het binnendringen van water in de longen (tijdelijk) voorkomen kan worden. 

Echter dit mechanisme kan ook geactiveerd worden door andere triggers. 
In de meeste gevallen van een spontane laryngospasme is er sprake van gastro-oesofageale reflux. Door de reflux van de irriterende maagzuren in de slokdarm (of tot in de larynx bij laryngofaryngeale reflux) raken de wanden van de slokdarm en larynx beschadigd en ontstoken. Deze irritatie kan larygospasmen uitlokken.
Hoesten kan door de verhoogde intra-abdominale druk de maaginhoud tot in de larynx duwen. Een recente verkoudheid of luchtweginfectie verhoogt dus de kans op strottenhoofdkramp. 

Laryngospasmen komen ook voor als mogelijk levensbedreigende complicatie tijdens operaties. Dampvormige anesthetica kunnen de stembanden irriteren en een laryngospasme uitlokken. Ook het plaatsen of verwijderen van een endotracheale canule bij intubatie kan een uitlokkende factor zijn.

Een persoon met een strottenhoofdkramp zal plots niet meer kunnen praten of ademen. Na een korte tijd begint de luchtweg zich langzaam te openen waarna een typische luid piepende ademhaling (stridor) hoorbaar is. Na enkele minuten normaliseert de ademhaling spontaan. In zeldzamere gevallen verliest de persoon even het bewustzijn alvorens de ademhaling terug op gang komt.

Een heel ander verhaal zijn larygospasmen als complicatie tijdens operaties. Deze complicatie is meestal ernstig en het (her)verzekeren van de luchtweg kan ernstig bemoeilijkt zijn. Vooral bij kinderen bestaat het risico op een snelle achteruitgang en een mogelijk levensbedreigende afloop.
Ook worden laryngospasmen voorgesteld als mogelijke oorzaak van wiegendood bij zuigelingen met gastro-oesofageale refluxziekte.


</doc>
<doc id="2986556" url="https://nl.wikipedia.org/wiki?curid=2986556" title="Synergist">
Synergist

Een synergist is een spier die samen met de agonist een beweging mogelijk maakt. Hierbij is de agonist verantwoordelijk voor de hoofdbeweging en de synergist verantwoordelijk voor het begeleiden van de hoofdbeweging, ook wel meewerkende spier genoemd.


</doc>
<doc id="2986985" url="https://nl.wikipedia.org/wiki?curid=2986985" title="Arius van Tienhoven">
Arius van Tienhoven

Arius van Tienhoven (Gorinchem, 3 mei 1886 – 8 september 1965) was een Nederlandse arts die bekendheid verwierf door zijn werk als oorlogschirurg in Servië tijdens de Balkanoorlogen en als hoofd van de chirurgische afdeling van het Militair Ziekenhuis te Valjevo tijdens de Eerste Wereldoorlog. Als lid van een internationale onderzoekscommissie nam hij deel aan een onderzoek naar oorlogsmisdaden van het Oostenrijks-Hongaarse leger in Servië.

Arius van Tienhoven was een zoon van Bertus Daniel van Tienhoven (12 september 1856 - 30 maart 1926), civiel ingenieur, en Jeanne Michelinne van de Wetering (20 augustus 1862 - 9 februari 1931). Van Tienhoven doorliep het gymnasium in Den Haag. In zijn vrije uren timmerde hij graag in het tuinhuis van zijn ouders aan de Johan van Oldenbarneveldtlaan; het bankwerken en instrumentmaken zou hem later nog goed van pas komen. Na zijn afstuderen vertrok hij naar Indië maar een ongunstig verlopen operatie, waardoor hij erg verzwakt raakte, bracht hem terug naar Nederland. Hij studeerde in Amsterdam, waar hij medio maart 1912 tot arts bevorderd werd.

Op 24 oktober 1912 vertrok hij per trein via Wenen naar Belgrado om in dienst te treden van de Rode Kruisdienst van Servië, dat de oorlog had verklaard aan het Ottomaanse Rijk. Twee verplegers zouden hem vergezellen. Omdat het Nederlandse Rode Kruis niet voornemens was een ambulancedienst voor Servië uit te rusten, had een aantal notabelen Van Tienhoven geld ter beschikking gesteld. Het zou zijn gegaan om een bedrag van fl. 3.000.-. Hierdoor was een vrij volledige ambulancedienst toch mogelijk. Ambulances waren een soort medische hulpteams die particuliere organisaties naar conflicthaarden stuurden wegens een gebrek aan medische zorg voor de strijdende partijen.

Op kosten van de Servische regering werden een verpleger en een verpleegster van de inrichting tot ziekenverpleging "Providentia" te 's-Gravenhage met 'het gehele materieel van die inrichting' aan deze ambulance toegevoegd. Enkele dagen later vertrokken ook nog drie mensen - twee Leidenaren van het militair hospitaal (W. Dahmen en D. van Vuuren) en een Tilburger - vanuit Nederland naar Belgrado om hun diensten bij Van Tienhoven aan te bieden. Dankzij onder meer twee lezingen van dr. Cramer in Nederland werd er later nog meer geld opgehaald. In Bussum was er een benefietbijeenkomst van het Nederlandse Rode Kruis op 22 november ten behoeve van een röntgenapparaat.

Van Tienhoven richtte een tijdelijk hospitaal in te Belgrado, een van vijftien stuks (later uitgegroeid naar negentien in totaal), in een groot schoolgebouw van een Hogere Burgerschool. Aanvankelijk werd hij slechts bijgestaan door een student en een jonge dokter, later gevolgd door dr. De Jong met als assistent een oude Serviër die tevens als tolk optrad. Van Tienhoven maakte ook zelf de operatiekamer; de meeste operaties betroffen het verwijderen van kogels uit benen, armen, buiken etc. Er lagen minimaal tweehonderd gewonden in het hospitaal. De gewonden waren waarschijnlijk afkomstig van Koemanovo en Prilip, waaronder vele met bevroren voeten.
Van Tienhoven kreeg al gauw van alle kanten hulp aangeboden, met name van vrouwen. Eerst verbleef hij een paar dagen in het Grand Hotel, maar een paar dames richtten voor hem een gemeubileerde kamer in met nieuwe meubels in het hospitaal. De gewonden wilden daarentegen zo snel mogelijk het hospitaal verlaten om 'o zoo graag ... een paar Turken [te] willen vermoorden.' Later zouden er ook gewonde Turkse patiënten worden opgenomen onder wie een pokkenepidemie uitbrak: zij moesten meteen worden geïsoleerd en weggevoerd naar barakken en het eigen personeel ingeënt. Van de kwaliteit van de Nederlandse ambulance werd ook in de buitenlandse pers hoog opgegeven.

In 1913 werd het personeel verder uitgebreid met onder meer dr. Van Hamel, tot in totaal tien personen. Na de val van Adrianopel werd Van Tienhoven, samen met Van Hamel, half april door de Servische regering opgedragen een groot hospitaal in te richten voor gewonden. Hiertoe werd de arbeiderskazerne van een grote suikerfabriek op een uur afstand van Belgrado ter beschikking gesteld. Van Tienhoven stelde als voorwaarde personeel (vier verpleegsters en twee verplegers) uit Nederland te mogen laten komen op kosten van het Servische Rode Kruis.

Eind mei 1913 keerde hij terug naar Den Haag. Bij zijn vertrek uit Belgrado kreeg hij twee ordes uitgereikt door de koning van Servië: het ridderkruis vierde klasse van de Orde van Sint-Sava en de orde van het Servische Rode Kruis. Eerst verbleef hij nog enige dagen te Berlijn, alvorens op zaterdagmorgen 31 mei met de trein van 09.57 uur op het station Hollands Spoor te arriveren. Een officiële huldiging werd afgewezen; wel waren er enkele artsen aanwezig.
Op 8 juni 1914 volgde zijn benoeming tot officier in de Orde van Oranje-Nassau; de verpleegster J.M. de Groote werd tot ridder benoemd.

Wegens de uitbraak van nieuwe vijandigheden keerde Van Tienhoven begin juli op verzoek van de Servische regering terug ter voorbereiding van een mogelijke ambulance. Hij bevond zich op dat moment in Tarasp (Zwitserland), samen met zijn moeder, om uit te rusten van de inspanningen. Hij seinde onmiddellijk naar zijn broer thuis om zijn moeder op te halen; twee dagen later was hij zelf in Belgrado, waar die avond ook zuster De Groote uit Nederland arriveerde. De volgende ochtend meldde hij zich om acht uur bij de gezondheidsdienst waar hij van de chef kort te horen kreeg wat de bedoeling was. Diezelfde avond was het hospitaal schoongemaakt en ingericht. 's Nachts om twee uur arriveerden de eerste 230 gewonden; de volgende 36 uur zou aan één stuk door hulp worden verleend.

De ambulance bestond, behalve hemzelf, uit dr. Van Hamel, twee semi-artsen en negen verpleegkundigen. Gelden werden bijeengebracht door zijn vader, dr. C.B. Tilanus jr. en een paar andere heren uit Amsterdam die een zogenaamd 'Balkancomité' hadden gevormd. De werkzaamheden waren gecentreerd in de stad Valjevo; het aantal gewonden liep echter snel terug, waardoor eind september al het vertrek kon worden voorbereid. Bij zijn vertrek kreeg de ambulance een groot banket aangeboden in het Grand Hotel, waar Van Tienhoven werd benoemd tot ereburger. Pas om twee uur 's nachts ging men naar huis; toen om zes uur 's morgens de trein vertrok van het station waren er een massa mensen aanwezig. Onder meer het röntgen-apparaat werd achtergelaten.

Begin oktober 1913 keerde hij terug in Nederland, ditmaal met de nodige huldeblijken: eerst op het station in Amsterdam en vervolgens op station Holland Spoor in Den Haag. Door dr. Cramer werd gememoreerd hoe Van Tienhoven 'de naam Hollander, tot een eerenaam' in Servië had gemaakt. De arts was zelfs een halve-Serviër geworden vanwege zijn ereburgerschap van Valjevo. Ook de consul-generaal van Servië, M. Merens (die uit Amsterdam was meegereisd), voerde het woord over hoe o.a. Van Tienhoven zich als eerste had gemeld bij het consulaat. Vanwege zijn snelle initiatief had hij veel kunnen betekenen voor Servië.

Twee dagen later op 6 oktober werd een dejeuner gehouden in hotel 'Central' te Den Haag: de zaal was voor de gelegenheid versierd met bloemen en met kransen, met linten in de Servische kleuren. Aan de gerechten waren benamingen gegeven toepasselijk op het liefdewerk der ambulanceverpleging. Van Tienhoven sr. werd bij die gelegenheid als 'de ziel der beweging' omschreven.

Later zou Van Tienhoven verklaren dat zijn adagium was: wie in zulke omstandigheden er als eerste is, helpt dubbel. In de moderne oorlogen kwam het erop neer de vijand zo snel mogelijk de eerste klap te verkopen. Het kopen van een instrumentarium was in enkele uren gebeurd. Hoewel het Nederlandse Rode Kruis een uitstekende organisatie was, stond de bureaucratie volgens hem een snelle inzet in de weg. Op de Balkan waren er bovendien ook geen voldoende dokters.

Voor zijn verdere studiën werd hij in Berlijn assistent van chirurg prof. Walther Kausch van het Auguste Victoria Krankenhaus. Begin maart 1914 hield Van Tienhoven een lezing in Berlijn in de vereniging Nederland en Oranje over zijn ervaringen in Servië, voor wiens volk hij inmiddels grote sympathie had opgevat. Naast beelden van het werk van de ambulance, uit de hospitalen en van de gewonden, toonde hij foto's van meer alledaagse zaken, zoals het landschap. De lezing werd daardoor niet zo somber als van tevoren gedacht. Na afloop kreeg hij een ware ovatie van vele in Berlijn gevestigde Serviërs die de lezing ook hadden bijgewoond. De Servische zaak en roep om onafhankelijkheid genoot grote populariteit elders in Europa en de wereld, onder meer van de bekende Engelse historicus G.M. Trevelyan.

Van Tienhoven verbleef aldus te Berlijn toen einde juli 1914 de politieke spanning opliep. Bij het Servische gezantschap bood hij alvast zijn assistentie aan. Toen inderdaad bleek dat er dokters nodig waren, telegrafeerde Van Tienhoven meteen zuster De Groote (zijn toekomstige vrouw) die bij beide vorige gelegenheden als operatiezuster met hem was opgetrokken. Tevens seinde hij naar huis voor geld en kocht hij een instrumentarium.

Van Tienhoven opereerde wederom in Servië na het uitbreken van de Eerste Wereldoorlog in augustus 1914, al werd er ditmaal geen Nederlandse ambulance gevormd: de deelnemers handelden op eigen initiatief. Al een dag na het uitbreken van de oorlog begaf hij zich met zuster De Groote naar de Balkan. Hij werd er chirurgisch hoofd van het Militair Ziekenhuis in Valjevo. In september voegden de verplegers Henken en Das en de verpleegsters Van der Made en Westerhof zich nog bij hen. De arts nam eerst deel aan een commissie namens de militaire commandant van de Drina divisie wegens onderzoek naar oorlogsmisdaden bij Zavlaka en Brezjak. De overige leden waren: Janićije Krasojević, dr. Svetislav Nikolajević en Jules Schmidt (een ingenieur uit Genève). Op 21 en 22 augustus bezochten zij de regio en constateerden een systematische vernietigingscampagne van de Oostenrijks-Hongaarse troepen. Lichamen werden gemutileerd, mensen geëxecuteerd, huisraad vernield en alle dieren gedood.

Vanaf het najaar heerste er ingewand- of buiktyfus, vlektyfus (volgens de arts door de Oostenrijkers bewust als middel ingezet, want anders vrij zeldzaam als ziekte) en dysenterie. Door de eerste twee ziekten waren vele duizenden slachtoffers gevallen na de gevechten bij Valjevo, mede omdat de lijken van mensen (en dieren) niet konden worden begraven. Die rottende lijken lagen wekenlang in de openlucht. De hygiënische toestand in de meeste kampen en hospitalen voor Servische gewonden was verschrikkelijk: het percentage sterfgevallen was zeer hoog; zeventig à tachtig procent. Van Tienhoven zou later overigens tevens worden geroemd vanwege zijn hulp voor de Oostenrijkse krijgsgevangenen.

Ook Van Tienhoven zelf kreeg half februari vlektyfus, waardoor hij halverwege maart 1915 met zijn afdeling naar Nederland moest terugkeren. Hij zou gedurende twaalf dagen met hevige koortsen (meer dan 40 graden Celsius) bewusteloos hebben gelegen en keerde sterk vermagerd terug.

Volgens Duitse kranten was zijn terugkeer ten onrechte te danken aan onaangenaamheden van Servische zijde. De ware reden zou zijn gezondheidstoestand zijn geweest ten behoeve van een volledig herstel; tevens zou hij zich overwerkt hebben. Bij zijn terugkeer op 16 maart 1915 te Amsterdam weersprak hij op verzoek van de Servische consul-generaal nogmaals de geruchten over enige onderlinge onenigheid. Enkele dagen later spraken beiden bij de begrafenis te Den Haag van de bekende verpleger, broeder A.F. Henken, die een dag na terugkomst uit Valjevo was bezweken aan de vlektyfus.

Van Tienhoven hield oorlogsdagboeken bij en 'een menigte uiterst merkwaardige foto's, die hij overal zelf heeft genomen, met allerhande verzamelde curiosa'. Het bijhouden van zijn dagboeken gebeurde mogelijk in opdracht van de Nieuwe Rotterdamsche Courant. Deze publiceerde e.e.a. na zijn terugkeer in 1915 als feuilleton getiteld 'Uit het dagboek van een oorlogs-chirurg. (Dr. Van Tienhoven in Servië)'.

Hij deed verder verslag van zijn ervaringen in krantenartikelen en het boek "De gruwelen van den oorlog in Servië: het dagboek van de oorlogs-chirurg Dr. A. van Tienhoven", dat hij in 1915 in samenwerking met de bekende auteur M.J. Brusse schreef. De kracht van het boek lag mede in gebruikmaking van de fotografie. 'Eigen opnamen, geachte ,neutrale lezer", door dien betrouwbaren en kalmen arts gemaakt, van lafhartige vermoorde grijsaards en aan stukken gehakte vrouwen en meisjes. Je kunt ze zien!'.

Volgens het woord vooraf: "Mijn interview met den heer M. J. Brusse, in de Nieuwe Rotterdamsche Courant verschenen "Onder de Menschen". is met zoo veel belangstelling gelezen en van zoovele zijden werden mij naar aanleiding daarvan vragen gedaan. dat ik met genoegen deze vraaggesprekken nader heb aangevuld en voorzien van de door mij zelf genomen fotografieën. om ze zoo aan den heer Brusse te geven ter publicatie in boekvorm. Nu deze herinneringen dus niet meer bestemd zijn voor een neutraal blad, heb ik mij op verschillende punten scherper uitgesproken over de wreedaardigheden. gepleegd door de Oostenrijksche troepen. Niet door een enkeling. maar ook door de regeering. die zijn soldaten met de wreedste ontplofbare kogels uitrustte. Ik hoop, dat dit werkje tevens moge bijdragen om een beter licht te werpen op het Servische volk. Hetgeen ik er zag en waarnam heb ik getracht steeds op de meest objectieve wijze mee te deelen." Den Haag. Augustus 1915. A. van Tienhoven.

De gruweldaden aan weerszijden begaan waren algemeen bekend. Zo gebruikten de Oostenrijkers ontplofbare kogels, iets wat volgens internationale afspraken verboden was. Tevens werden uitzetbare kogels of zogeheten dum-dums gebruikt. Van Tienhoven bracht exemplaren van ontplofbare kogels mee terug naar Nederland en liet deze op hun werkzaamheid onderzoeken.

In 1918 schreef hij een reeks bijdragen voor "Het nieuws van den dag voor Nederlandsch-Indië" getiteld 'Oorlogservaringen' over zijn werkzaamheden als chirurg.

Van Tienhoven ging halverwege augustus 1915 via Groot-Brittannië naar Frankrijk om zich bij het Franse Rode Kruis aan te sluiten. De Franse regering aanvaardde zijn diensten als chirurg en stelde hem aan als hoofd van de chirurgische afdeling van het hospitaal te Vesoul (nabij Belfort) in de Haute Saône. Inmiddels was er ook een grote ambulance vanuit Nederland in Frankrijk gearriveerd, de zogeheten Treub-ambulance o.l.v. dr. J.C.J. Bierens de Haan. Volgens de pers leek de sympathie in Nederland daarmee te verschuiven naar de geallieerde zijde, hoewel de nood in Servië en Montenegro duidelijk hoger was.

Zijn reputatie als chef-chirurg groeide gestaag verder. Ondanks zijn afwezigheid in Frankrijk werd hij eind oktober 1916 benoemd tot lid van de derde sectie van het Genootschap ter bevordering van Natuur-, Genees-en Heelkunde. Nog later zou hij worden aangesteld als hoofd van de Nederlandse ambulance in Frankrijk gevestigd in het Bois de Boulogne te Parijs. Uiteindelijk zou hij ook in dit land een hoge onderscheiding krijgen: het Legioen van Eer.

In de beginmaanden van 1916 verbleef Van Tienhoven enige tijd in Albanië, waar hij berichtte voor het "Algemeen Handelsblad". Om en in Durrës lagen 130.000 Serviërs gelegerd, vrijwel zonder kleding, voeding of medische hulp: de omstandigheden aldaar tartten volgens hem elke beschrijving.

Wegens beëindiging van de Eerste Wereldoorlog vertrok de Nederlandse ambulance uit Parijs eind januari 1919 naar Valenciennes waar het werk in Frankrijk zou worden voortgezet. In Hotel Le Pré Catelain (ook wel bekend als Pré Catalan) werd wegens het afscheid een Frans-Nederlandse manifestatie gehouden. Door Henri Deterding (van Shell-faam) waren de installaties toegezegd aan Frankrijk en vervolgens naar Valenciennes overgebracht voor een 'algemeen hospitium ten bate van onze landgenooten in het Noorden'.

Bij overdracht van deze 'Fondation Neerlandais' (of 'Fondation Deterding') aan het stadsbestuur begin april sprak Van Tienhoven, aangesteld als geneesheer-directeur, zijn scherpe afkeuring uit over een daad van de Duitsers (door hem ook wel aangehaald als de 'Gentlemen uit Midden-Europa'. Die hadden vlak voor hun ontruiming de meter van de waterleiding opengemaakt 'en omringd door gecomprimeerde dampen'. Op deze wijze hoopten zij een besmetting te veroorzaken, maar de poging was gelukkig tijdig ontdekt: Van Tienhoven en zijn medewerkers tekenden wel proces-verbaal aan van deze misdaad.

Op 19 april 1919 werd de Nederlandse ambulance feestelijk onthaald op het Centraal Station te Amsterdam in de eerste klaswachtkamer. Met name werd gememoreerd op welke wijze het hospitaal de Frans-Nederlandse betrekkingen ten goede was gekomen. Van Tienhoven sprak bij die gelegenheid tevens over de (Duitse) oorlogsmisdaden die hij recent had ervaren.

Van Tienhoven trouwde op 30 september 1916 te Neuilly-sur-Seine met Jacoba Maartje de Groote (25 maart 1884 (Rotterdam) - 26 april 1965), die hem als verpleegster (of pleegzuster) had bijgestaan tijdens zijn eigen ziekbed (vlektyfus) en werkzaamheden als oorlogschirurg. Zij was twee jaar ouder dan de bruidegom. Haar vader was Marinus Daniel de Groote, koopman in granen, en haar moeder Pietertje Vijbel.

Uit dit huwelijk werden vier kinderen geboren. Hun zoon Arius jr. kwam op 20 september 1951 om het leven na een vliegtuigongeluk in een les uitvoering van de Supermarine Spitfire voor 2 personen, onder kapitein Bodo Sandberg uit Heemsteden die vlak na de start op vliegbasis Soesterberg neerstortte, kapitein Bodo Sandberg heeft het ongeval zwaargewond overleeft, maar Arius jr is onderweg naar het ziekenhuis overleden .

Over Van Tienhovens activiteiten na de Eerste Wereldoorlog is minder bekend. In 1920 woonde hij het 5e internationale chirurgencongres bij te Parijs, waar hij tevens sprak over vaathechting.

Van 1919 tot 1925 woonde het gezin Van Tienhoven in Rotterdam, aanvankelijk in de Henegouwerlaan, later in de Diergaardelaan..

Arius van Tienhoven was een broer van de journalist en kinderboekenschrijver A.B. van Tienhoven.

In 1925 vertrok hij met zijn gezin naar Maracaibo in Venezuela, om daar in dienst te treden van het ziekenhuis van de Caribbean Petrol. Co, een dochtermaatschappij van Royal Dutch Shell. Op woensdag 13 mei 1925 arriveerden zij aan boord van de SS Rensselaer in Curaçao. Hij was aangesteld als hoofd van een nieuw op te zetten hospitaal ter verpleging van de zieke employés en arbeiders van deze maatschappij. Hij bleef daar als chef van de geneeskundige dienst van het bedrijf ten minste tot 1939 in dienst.

In 1930 sprak hij op de begrafenis van de arts dr. A.J.A. Thomas te Baarn. Ook in 1935 bezocht hij enige tijd Nederland.

Later vestigde hij zich in Los Angeles.

Arius van Tienhoven overleed op 8 september 1965 en werd bij zijn vrouw begraven op de Algemene begraafplaats Nieuw Valkeveen in Naarden.

In 2005 verscheen in Belgrado een vertaling van zijn boek 'Gruweldaden' van de hand van Jelica Novaković-Lopušina.



</doc>
<doc id="2987668" url="https://nl.wikipedia.org/wiki?curid=2987668" title="Dinatriumfosfonaat">
Dinatriumfosfonaat

Dinatriumfosfonaat of natriumwaterstoffosfiet is het dinatriumzout van fosforigzuur of het tautomeer daarvan, fosfonzuur. Het komt doorgaans voor als pentahydraat NaPHO•5HO.

Het wordt gevormd door de reactie van fosforigzuur met twee equivalenten natriumhydroxide:

De stof heeft een toepassing als fungicide voor de bescherming van wijnstokken tegen valse meeldauw. Het Japanse bedrijf ISK Biosciences (Ishihara Sangyo Kaisha) brengt hiervoor de producten "Ysayo", "Kenkio" en "Mildicut" op de markt. Die bevatten naast dinatriumfosfonaat het actieve middel cyazofamide. Cyazofamide heeft een contactwerking terwijl dinatriumfosfonaat een systemische en translaminaire werking heeft. Het precieze werkingsmechanisme van dinatriumfosfonaat is nog niet geheel bekend. Het stimuleert het natuurlijke verdedigingsmechanisme van de plant en remt ook de groei en de sporenvorming van de schimmel.

ISK Biosciences Europe heeft op 21 mei 2008 bij de Franse autoriteiten een aanvraag ingediend om dinatriumfosfonaat op te nemen in bijlage I bij Richtlijn 91/414/EEG (in de Europese Unie toegelaten pesticiden). De stof is in afwachting van het besluit over een eventuele goedkeuring, voorlopig toegelaten tot 31 oktober 2014.


</doc>
<doc id="2987879" url="https://nl.wikipedia.org/wiki?curid=2987879" title="Broomcresolgroen">
Broomcresolgroen

Broomcresolgroen is een kleurstof uit de groep van de trifenylmethanen, de triarylmethaankleurstoffen. Een van de belangrijkste toepassingen van de stof vormt zijn gebruik als pH-indicator en als detectiereagens in de elektroforese van DNA. De stof wordt zowel als vrij zuur (licht bruine vaste stof) als in de vorm van het natriumzout (donker groene vaste stof) toegepast. Broomcresolgroen heeft een negatief effect op het transporteiwit van prostaglandine E

Na oplossen in water is de sulfonzuurgroep geïoniseerd en ontstaat het geelgekleurde mono-anion. Afstaan van een tweede proton bij hogere pH geeft het blauwgekleurde tweewaardige anion. In beide ionen speelt resonantie een belangrijke rol. In het eenwaardige ion gaat dit gepaard met ladingsscheiding, in het tweewaardige ion wordt de lading verdeeld tussen de twee zuurstofatomen:

De pK van broomcresolgroen is 4.8.

De zure en de basische vorm van deze kleurstof / indicator hebben een isosbestisch punt rond 

Een oplossing van 0,04% van broomcresolgroen in ethanol wordt toegepast als kleurreagens in de dunnelaagchromatografie voor het aantonen van verbindingen met een pK kleiner dan 5.0 (zoals carbonzuren, sulfonzuren, enz.). In tegenstelling tot andere reagentia voor de detectie van verbindingen hoeft het chromatogram niet verwarmd te worden om de kleuring te laten ontstaan. De plek van verbindingen wordt aangegeven door gele vlekken op een blauwe achtergrond. Een broomfenolblauw-oplossing kan voor hetzelfde doel gebruikt worden.

Broomcresolgroen wordt gesynthetiseerd door het bromeren van Cresolpurper ("m"-cresolsulfonfthaleïne).


</doc>
<doc id="2988008" url="https://nl.wikipedia.org/wiki?curid=2988008" title="Methylrood-broomcresolgroen">
Methylrood-broomcresolgroen

Het mengsel van methylrood en broomcresolgroen wordt als mengindicator in zuur-basetitraties toegepast. 

De kleuromslag van methylrood is, vanaf de basische kant komend, van geel naar rood. Deze kleurverandering is, met name in gekleurde oplossingen (bijvoorbeeld sinaasappelsap), lastig te zien. Door het toevoegen van broomcresolgroen, dat in hetzelfde pH-gebied van blauw naar geel verkleurt, wordt de kleuromslag van groen (mengkleur van geel en blauw) naar oranje-rood. Deze kleuromslag is veel beter zichtbaar.


</doc>
<doc id="2988109" url="https://nl.wikipedia.org/wiki?curid=2988109" title="Acta Biochimica et Biophysica Sinica">
Acta Biochimica et Biophysica Sinica

Acta Biochimica et Biophysica Sinica is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Acta Biochim. Biophys. Sin."
Het wordt uitgegeven door Oxford University Press en verschijnt maandelijks.
Het eerste nummer verscheen in 2004.


</doc>
<doc id="2988110" url="https://nl.wikipedia.org/wiki?curid=2988110" title="Acta of Bioengineering and Biomechanics">
Acta of Bioengineering and Biomechanics

Acta of Bioengineering and Biomechanics is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Acta Bioeng. Biomech.".
Het wordt uitgegeven door Oficyna Wydawnicza Politechniki Wrocławskiej namens de Technische Universiteit van Wrocław. Het eerste nummer verscheen in 1999.


</doc>
<doc id="2988111" url="https://nl.wikipedia.org/wiki?curid=2988111" title="Acta Crystallographica Section D">
Acta Crystallographica Section D

Acta Crystallographica Section D: Biological Crystallography is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Acta Crystallogr. D."
Het wordt uitgegeven door Wiley-Blackwell namens de International Union of Crystallography en verschijnt maandelijks.
Het eerste nummer verscheen in 1993.


</doc>
<doc id="2988112" url="https://nl.wikipedia.org/wiki?curid=2988112" title="Acta Crystallographica Section F">
Acta Crystallographica Section F

Acta Crystallographica Section F: Structural Biology and Crystallization Communications is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Acta Crystallogr. F."
Het wordt uitgegeven door Wiley-Blackwell namens de International Union of Crystallography en verschijnt maandelijks.
Het eerste nummer verscheen in 2005.


</doc>
<doc id="2988113" url="https://nl.wikipedia.org/wiki?curid=2988113" title="Advances in Biophysics">
Advances in Biophysics

Advances in Biophysics was een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Adv. Biophys." Het werd uitgegeven door Elsevier. Het eerste nummer verscheen in 1970. Het tijdschrift werd na 2004 stopgezet.


</doc>
<doc id="2988343" url="https://nl.wikipedia.org/wiki?curid=2988343" title="Annual Review of Biophysics">
Annual Review of Biophysics

Annual Review of Biophysics is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Annu. Rev. Biophys."
Het wordt uitgegeven door Annual Reviews en verschijnt jaarlijks. Het publiceert uitsluitend overzichtsartikelen en heeft mede daardoor een hoge impactfactor van 13,6.
Het eerste nummer verscheen in 2008.


</doc>
<doc id="2988344" url="https://nl.wikipedia.org/wiki?curid=2988344" title="Archives of Biochemistry and Biophysics">
Archives of Biochemistry and Biophysics

Archives of Biochemistry and Biophysics is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Arch. Biochem. Biophys."
Het wordt uitgegeven door Academic Press en verschijnt 24 keer per jaar.
Het verscheen voor het eerst in 1942 als "Archives of Biochemistry". Het eerste nummer onder de huidige naam verscheen in 1951.


</doc>
<doc id="2988769" url="https://nl.wikipedia.org/wiki?curid=2988769" title="Triarylmethaankleurstof">
Triarylmethaankleurstof

De triarylmethaankleurstoffen vormen een groep van synthetische organische verbindingen met als opvallendste structuurelement de drie arylgroepen gekoppeld aan een koolstofatoom: het trifenylmethaanskelet. Als kleurstoffen bezitten deze verbindingen allen zeer intense kleuren, maar ondergaan ze ook vaak, onder invloed van een wijziging in de pH, kleurveranderingen. Veel van de stoffen zijn als pH-indicator bruikbaar.

Een gevolg van de structuur van de verbindingen is de syntheseroute: veel van de stoffen worden met behulp van de Friedel-Craftsacylering bereid, zoals onderstaand voorbeeld van de synthese van thymolftaleïne (een aan fenolftaleïne verwante verbinding) laat zien:

De syntheseroute maakt ook duidelijk waarom veel van de verbindingen over twee gelijkgesubstitueerde arylringen en een afwijkende ring beschikken.

De triarylkleurstoffen kunnen op basis van hun structuur in een aantal groepen verdeeld worden. Bij ionen bestaat de mogelijkheid dat het tegenion verwisseld wordt, zonder dat de naam van de verbinding wisselt. Zo staat bij de verschillende leden van de methylvioletgroep chloride als tegenion vermeld. Vervanging van dit ion door een ander niet-basisch ion (bijvoorbeeld bromide, jodide of perchloraat) zal geen effect hebben op het gedrag van de stof als functie van de concentratie waterstofionen.

Twee van de drie arylgroepen hebben een dimethylaminosubstituent op de 4-plaats ten opzichte van het centrale koolstofatoom.
In de fuchsinegroep zijn alle 4-posities van de arylringen bezet door ongesubstitueerde aminogroepen. De verschillen zitten in de substituenten op de andere posities.
In de fenolgroep zijn de, eventueel gesubstitueerde, aminogroepen van de fuchsinegroep vervangen door hydroxylgroepen op de 4 positie van de aromatische ringen. De voorbeelden zijn van verbindingen die volgens bovenstaande synthese bereid zijn: twee gelijke arylgroepen, een afwijkende. De afwijkende arylgroep is op zijn 2-positie van een carbon- of sulfonzuur voorzien. Bij lage pH zal deze zuurgroep een interne ester vormen naar het centrale koolstofatoom. De dan niet meer optredende conjugatie tussen de verschillende arylgroepen heeft tot gevolg dat veel van deze verbindingen in zuur milieu geen kleur meer vertonen.
Als twee van de arylringen via een hetero-atoom met elkaar gekoppeld worden ontstaan kleurstoffen die als acridines (stikstofbrug), xanthenen (zuurstofbrug) of thioxanthenen (zwavelbrug) beschreven worden.


</doc>
<doc id="2989165" url="https://nl.wikipedia.org/wiki?curid=2989165" title="Biointerphases">
Biointerphases

Biointerphases (ook Biointerphases Journal) is een internationaal, aan collegiale toetsing onderworpen open access wetenschappelijk tijdschrift op het gebied van de biofysica.
Het wordt uitgegeven door Springer Science+Business Media namens de American Vacuum Society en verschijnt 4 keer per jaar.
Het eerste nummer verscheen in 2006.


</doc>
<doc id="2989166" url="https://nl.wikipedia.org/wiki?curid=2989166" title="Biomechanics and Modeling in Mechanobiology">
Biomechanics and Modeling in Mechanobiology

Biomechanics and Modeling in Mechanobiology is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Biomech. Model. Mechanobiol."
Het wordt uitgegeven door Springer Science+Business Media en verschijnt tweemaandelijks.
Het eerste nummer verscheen in 2002.


</doc>
<doc id="2989167" url="https://nl.wikipedia.org/wiki?curid=2989167" title="Biomicrofluidics">
Biomicrofluidics

Biomicrofluidics is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Biomicrofluidics".
Het wordt uitgegeven door IOP Publishing namens het American Institute of Physics en verschijnt 4 keer per jaar.
Het eerste nummer verscheen in 2007.


</doc>
<doc id="2989168" url="https://nl.wikipedia.org/wiki?curid=2989168" title="Biomolecular NMR Assignments">
Biomolecular NMR Assignments

Biomolecular NMR Assignments is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Biomol. NMR Assign."
Het wordt uitgegeven door Springer Science+Business Media en verschijnt 2 keer per jaar.
Het eerste nummer verscheen in 2007.


</doc>
<doc id="2989169" url="https://nl.wikipedia.org/wiki?curid=2989169" title="Biophysical Journal">
Biophysical Journal

Biophysical Journal is een internationaal, aan collegiale toetsing onderworpen wetenschappelijk tijdschrift op het gebied van de biofysica. De naam wordt in literatuurverwijzingen meestal afgekort tot "Biophys. J."
Het wordt uitgegeven door Cell Press namens de Biophysical Society en verschijnt tweewekelijks.
Het eerste nummer verscheen in 1960.


</doc>
<doc id="2989468" url="https://nl.wikipedia.org/wiki?curid=2989468" title="Medicinale chemie">
Medicinale chemie

De medicinale chemie (ook wel farmacochemie of farmaceutische chemie) is een interdisciplinaire wetenschap die theorieën en methoden uit de scheikunde, meer bepaald de organische chemie, toepast in de farmacie. Ze bestudeert chemische stoffen die een potentieel gunstige invloed kunnen uitoefenen op een ontregeld organisme en is betrokken bij het ontwerp en de synthese van geneesmiddelen. Het omvat de uitvinding (of ontdekking), onderzoek, ontwikkeling, identificatie en bereiding van biologisch actieve componenten, de studie van het metabolisme, de interpretatie van hun werkingsmechanisme op moleculair en cellulair niveau en het opstellen van structuur-activiteitsrelaties. Tijdens het gehele onderzoeks- en ontwikkelingsproces worden concepten en methoden uit de farmacologie, geneeskunde, organische synthese, chemische biologie, enzymologie, toxicologie, genetica, statistiek, theoretische chemie, biochemie en biotechnologie gebruikt.

Stoffen die als geneesmiddelen worden gebruikt, zijn doorgaans organische verbindingen. Deze worden opgedeeld in een aantal klassen, al naargelang hun fysiologische werking, de aanwezige functionaliteiten of de receptoren in het lichaam waarop zij binden. Organische verbindingen kunnen relatief klein zijn (zoals atorvastatine en acetylsalicylzuur), maar ook zeer groot (proteïnen, antilichamen, hormonen, ...). Een kleinere groep geneesmiddelen is anorganisch van aard. Voorbeelden daarvan zijn metaalgebaseerde stoffen, zoals cisplatine en lithiumcarbonaat. Verder komen ook coördinatieverbindingen tussen organische liganden en metalen voor, zoals gadoxetaat.

Centraal binnen de medicinale chemie staat de synthetische aanpassing van bepaalde actieve verbindingen, die vervolgens worden gescreend op bepaalde targets, zoals proteïnen, enzymen of receptoren. Chemische modificatie kan leiden tot verbindingen met hogere dan wel lagere activiteit.

Een recente ontwikkeling is de toepassing van kwantummechanische en computationeel-chemische methoden bij het "in silico" ontwerpen van farmacologisch actieve verbindingen. Verscheidene algoritmen zijn hiervoor beschikbaar.




</doc>
<doc id="2989472" url="https://nl.wikipedia.org/wiki?curid=2989472" title="Chirality">
Chirality

Chirality is een internationaal, aan collegiale toetsing onderworpen wetenschappelijk tijdschrift op het gebied van de farmacochemie.
Het wordt uitgegeven door Wiley-Liss en verschijnt maandelijks.
Het eerste nummer verscheen in 1989.


</doc>
<doc id="2989473" url="https://nl.wikipedia.org/wiki?curid=2989473" title="Current Medicinal Chemistry">
Current Medicinal Chemistry

Current Medicinal Chemistry is een internationaal, aan collegiale toetsing onderworpen wetenschappelijk tijdschrift op het gebied van de farmacochemie. De naam wordt in literatuurverwijzingen meestal afgekort tot "Curr. Med. Chem."
Het wordt uitgegeven door Bentham Science Publishers.
Het eerste nummer verscheen in 1994.


</doc>
<doc id="2989476" url="https://nl.wikipedia.org/wiki?curid=2989476" title="Drug Design, Development and Therapy">
Drug Design, Development and Therapy

Drug Design, Development and Therapy (ook DDDT) is een internationaal, aan collegiale toetsing onderworpen open access wetenschappelijk tijdschrift op het gebied van de farmacochemie. De naam wordt in literatuurverwijzingen meestal afgekort tot "Drug Des. Dev. Ther."
Het wordt uitgegeven door Dove Press Limited.
Het eerste nummer verscheen in 2007.


</doc>
<doc id="2989477" url="https://nl.wikipedia.org/wiki?curid=2989477" title="Current Topics in Medicinal Chemistry">
Current Topics in Medicinal Chemistry

Current Topics in Medicinal Chemistry is een internationaal, aan collegiale toetsing onderworpen wetenschappelijk tijdschrift op het gebied van de farmacochemie. De naam wordt in literatuurverwijzingen meestal afgekort tot "Curr. Top. Med. Chem."
Het wordt uitgegeven door Bentham Science Publishers en verschijnt tweewekelijks.
Het eerste nummer verscheen in 2001.


</doc>
<doc id="2989513" url="https://nl.wikipedia.org/wiki?curid=2989513" title="Medicinal Research Reviews">
Medicinal Research Reviews

Medicinal Research Reviews is een internationaal, aan collegiale toetsing onderworpen wetenschappelijk tijdschrift op het gebied van de 
farmacie.
De naam wordt in literatuurverwijzingen meestal afgekort tot "Med. Res. Rev."
Het wordt uitgegeven door John Wiley & Sons en verschijnt tweemaandelijks.
Het eerste nummer verscheen in 1981.


</doc>
<doc id="2989555" url="https://nl.wikipedia.org/wiki?curid=2989555" title="Marine Drugs">
Marine Drugs

Marine Drugs is een internationaal, aan collegiale toetsing onderworpen open access wetenschappelijk tijdschrift op het gebied van de 
farmacie. Het is gespecialiseerd in farmaca die uit de zee, zeeplanten en zeedieren gewonnen kunnen worden.
De naam wordt in literatuurverwijzingen meestal afgekort tot "Mar. Drugs".
Het eerste nummer verscheen in 2003.


</doc>
<doc id="2989571" url="https://nl.wikipedia.org/wiki?curid=2989571" title="Biorheology">
Biorheology

Biorheology is een internationaal, aan collegiale toetsing onderworpen wetenschappelijk tijdschrift op het gebied van de biofysica. Het wordt uitgegeven door IOS Press en verschijnt tweemaandelijks. Het eerste nummer verscheen in 1962.


</doc>
<doc id="2989572" url="https://nl.wikipedia.org/wiki?curid=2989572" title="Biosensors and Bioelectronics">
Biosensors and Bioelectronics

Biosensors and Bioelectronics is een internationaal, aan collegiale toetsing onderworpen wetenschappelijk tijdschrift op het gebied van de 
biofysica en 
biotechnologie.
De naam wordt in literatuurverwijzingen meestal afgekort tot "Biosens. Bioelectron."
Het wordt uitgegeven door Elsevier en verschijnt maandelijks.
Het eerste nummer verscheen in 1990.


</doc>
<doc id="2989573" url="https://nl.wikipedia.org/wiki?curid=2989573" title="BMC Biophysics">
BMC Biophysics

BMC Biophysics is een internationaal, aan collegiale toetsing onderworpen open access wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "BMC Biophys."
Het verscheen voor het eerst in 2011.

BMC Biophysics is een elektronisch tijdschrift waarvan geen nummers verschijnen; elk artikel wordt apart gepubliceerd zodra het is goedgekeurd.


</doc>
<doc id="2989574" url="https://nl.wikipedia.org/wiki?curid=2989574" title="BMC Structural Biology">
BMC Structural Biology

BMC Structural Biology is een internationaal, aan collegiale toetsing onderworpen open access wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "BMC Struct. Biol."
Het verscheen voor het eerst in 2001.

BMC Biophysics is een elektronisch tijdschrift waarvan geen nummers verschijnen; elk artikel wordt apart gepubliceerd zodra het is goedgekeurd.


</doc>
<doc id="2989601" url="https://nl.wikipedia.org/wiki?curid=2989601" title="Pommade">
Pommade

Pommade is een olie- en wasachtige substantie die gebruikt wordt om het haar in model te brengen.

Pommade zorgt ervoor dat het haar steil wordt en gaat glanzen. In tegenstelling tot haarlak en gel droogt pommade niet op en het is vaak noodzakelijk het haar diverse keren te wassen om de pommade te verwijderen. Door het haar te wassen met vetoplossende emulsies als shampoo of afwasmiddel kan de pommade het gemakkelijkst uit het haar worden verwijderd. In het verleden was het verschil tussen haarwas en pommade met name dat pommade het haar een meer sluike en glanzender aanzicht gaf, waar was die eigenschap niet had. Tegenwoordig is het verschil tussen haarwas en pommade minder omdat veel zware pommades bijenwas bevatten. Er zijn diverse producten op de markt maar meestal niet onder de naam pommade of was maar met beter verkopende namen.

Het gebruik van het woord "pommade" in het Nederlands is afgeleid van het Franse woord "pommade", dat zalf betekent en oorspronkelijk een product was dat uit 80% olie en 20% water bestond. Het woord pommade was afgeleid van het Latijnse woord "pomum" (fruit, appel); het oorspronkelijke recept bevatte namelijk gemalen appels. In de vroege negentiende eeuw was berenvet een belangrijk onderdeel van pommade.
maar in de vroege twintigste eeuw werd dit ingrediënt ingeruild voor petrolateum-gelei. Tegenwoordig worden vooral bijenwas en reuzel veel in pommades gebruikt.

Pommades werden ooit veel meer gebruikt dan tegenwoordig, hoewel er in 2010 weer meer van dergelijke producten op de markt verschenen, waarin echter minder lanoline of bijenwas zat. Het product wordt tegenwoordig veelal geassocieerd met de steile haardracht van mannen in de eerste helft van de twintigste eeuw. In de jaren 50 werd veel pommade gebruikt; veel jonge mannen hadden toen "greasers" of "vetkuiven", waarbij zij grote hoeveelheden pommade gebruikten om hun haar op zijn plaats te houden (voorbeelden van dergelijke toen jonge mannen waren Elvis Presley en Johnny Cash). Moderne haardrachten waarbij pommade wordt gebruikt zijn de vetkuif en de kuif.



</doc>
<doc id="2989819" url="https://nl.wikipedia.org/wiki?curid=2989819" title="Cellular and Molecular Bioengineering">
Cellular and Molecular Bioengineering

Cellular and Molecular Bioengineering is een internationaal, aan collegiale toetsing onderworpen wetenschappelijk tijdschrift op het gebied van de 
biofysica en de celbiologie.
De naam wordt in literatuurverwijzingen meestal afgekort tot "Cell. Mol. Bioeng."
Het wordt uitgegeven door Springer Science+Business Media namens de Biomedical Engineering Society en verschijnt 4 keer per jaar.
Het eerste nummer verscheen in 2008.


</doc>
<doc id="2989820" url="https://nl.wikipedia.org/wiki?curid=2989820" title="Colloids and Surfaces B">
Colloids and Surfaces B

Colloids and Surfaces B: Biointerfaces is een internationaal, aan collegiale toetsing onderworpen wetenschappelijk tijdschrift op het gebied van de 
biofysica en de fysische chemie.
De naam wordt in literatuurverwijzingen meestal afgekort tot "Colloids Surf. B Biointerfaces".
Het wordt uitgegeven door Elsevier.
Het tijdschrift is ontstaan in 1993 door de opsplitsing van het in 1980 opgerichte tijdschrift "Colloids and Surfaces" in delen A en B.



</doc>
<doc id="2989821" url="https://nl.wikipedia.org/wiki?curid=2989821" title="European Biophysics Journal">
European Biophysics Journal

European Biophysics Journal is een internationaal, aan collegiale toetsing onderworpen wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "Eur. Biophys. J."
Het wordt uitgegeven door Springer Science+Business Media namens de European Biophysical Societies Association en verschijnt maandelijks.
Het eerste nummer verscheen in 1984.


</doc>
<doc id="2989823" url="https://nl.wikipedia.org/wiki?curid=2989823" title="International Journal of Biometeorology">
International Journal of Biometeorology

International Journal of Biometeorology is een internationaal, aan collegiale toetsing onderworpen wetenschappelijk tijdschrift op het gebied van de 
biofysica en de
milieuwetenschappen.
De naam wordt in literatuurverwijzingen meestal afgekort tot "Int. J. Biometeorol."
Het wordt uitgegeven door Springer Science+Business Media en verschijnt tweemaandelijks.


</doc>
<doc id="2989826" url="https://nl.wikipedia.org/wiki?curid=2989826" title="Interface Focus">
Interface Focus

Interface Focus is een internationaal, aan collegiale toetsing onderworpen wetenschappelijk tijdschrift op het gebied van de biofysica.

Het wordt uitgegeven door de Royal Society en verschijnt tweemaandelijks.
Het eerste nummer verscheen in 2011.


</doc>
<doc id="2989827" url="https://nl.wikipedia.org/wiki?curid=2989827" title="Journal of Applied Biomaterials and Biomechanics">
Journal of Applied Biomaterials and Biomechanics

Journal of Applied Biomaterials and Biomechanics (ook JABB) was een internationaal, aan collegiale toetsing onderworpen wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "J. Appl. Biomater. Biomech." Het is in 2011 voortgezet onder de naam "Journal of Applied Biomaterials & Functional Materials".
Het werd uitgegeven door Wichtig Editore namens de Società italiana biomateriali.
Het eerste nummer verscheen in 2003.


</doc>
<doc id="2989829" url="https://nl.wikipedia.org/wiki?curid=2989829" title="Journal of Bioenergetics and Biomembranes">
Journal of Bioenergetics and Biomembranes

Journal of Bioenergetics and Biomembranes is een internationaal, aan collegiale toetsing onderworpen wetenschappelijk tijdschrift op het gebied van de biofysica en de celbiologie. De naam wordt in literatuurverwijzingen meestal afgekort tot "J. Bioenerg. Biomembr." Het wordt uitgegeven door Springer Science+Business Media en verschijnt tweemaandelijks. Het eerste nummer verscheen in 1976.


</doc>
<doc id="2989830" url="https://nl.wikipedia.org/wiki?curid=2989830" title="Journal of Biological Physics">
Journal of Biological Physics

Journal of Biological Physics is een internationaal, aan collegiale toetsing onderworpen wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "J. Biol. Phys."
Het wordt uitgegeven door Springer Science+Business Media en verschijnt 4 keer per jaar.
Het eerste nummer verscheen in 1973.


</doc>
<doc id="2989831" url="https://nl.wikipedia.org/wiki?curid=2989831" title="Journal of Biomechanics">
Journal of Biomechanics

Journal of Biomechanics is een internationaal, aan collegiale toetsing onderworpen wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "J. Biomech."
Het wordt uitgegeven door Elsevier namens de University of Michigan en verschijnt maandelijks.
Het eerste nummer verscheen in 1968.


</doc>
<doc id="2989887" url="https://nl.wikipedia.org/wiki?curid=2989887" title="Farmacogenetica">
Farmacogenetica

Farmacogenetica is het wetenschappelijk vakgebied waarbinnen onderzoek wordt gedaan naar variaties in het DNA die de reactie van een individu op een medicijn kunnen beïnvloeden; dit geldt voor zowel het therapeutische effect van het medicijn als de mogelijke bijwerkingen die het medicijn kan veroorzaken.

Elk mens heeft uniek DNA, dat op verschillende punten verschilt van andere mensen. Variaties binnen een coderend stuk DNA worden polymorfismes genoemd. Op één plaats in het genoom kan men bij verschillende mensen een ander nucleotide aantreffen, een SNP genaamd. Als een SNP minder vaak voorkomt, wordt dit een "minor allele" genoemd. Het hebben van een SNP is vaak onschuldig, maar op sommige cruciale plaatsen in het DNA kan dit gevolgen hebben voor bijvoorbeeld het metabolisme van een bepaald medicijn. Dit zorgt voor verschillen tussen mensen in reactie op medicatie.

De termen farmacogenetica en farmacogenomica worden vaak als hetzelfde gezien, en een precieze definitie van beide termen blijft lastig te vormen. Over het algemeen wordt farmacogenetica gezien als het onderzoek naar genetische informatie die ervoor zorgt dat er verschillende reacties zijn op medicijnen, terwijl farmacogenomica meer over de applicatie van genomische technologieën op het ontdekken van nieuwe medicijnen en het verbeteren van bestaande medicijnen gaat.

Genetische variatie kan invloed hebben op de farmacokinetiek (wat doet het lichaam met een geneesmiddel) en farmacodynamiek (wat doet het geneesmiddel met het lichaam). Beide mogelijkheden worden hier toegelicht. 

Onder farmacokinetiek worden enkele processen verstaan waaraan het geneesmiddel wordt onderworpen als het in het lichaam komt, zoals opname in het lichaam, verdeling over het lichaam, afbraak en uitscheiding. De afbraak of metabolisme van geneesmiddelen vindt vooral plaats in de lever door enzymen waarna het afgebroken middel veelal wordt uitgescheiden door de nieren. De afbraaksnelheid van het geneesmiddel is dus sterk afhankelijk van de activiteit van de betrokken leverenzymen. Deze leverenzymen bestaan voornamelijk uit de cytochroom p450 enzymen. Deze enzymen worden gecodeerd door genen waarbij in de populatie variatie voorkomt. Voor de CYP450 enzymen worden drie en in sommige gevallen vier fenotypen onderscheiden:
Extensive metabolizers, hebben een normaal metabolisme en komen het vaakst voor in de populatie; de standaarddosering van een geneesmiddel is bij deze groep meestal werkzaam zonder bijwerkingen. Poor metabolizers hebben een genetische variant die codeert voor een defect of verminderd actief enzym wat leidt tot verhoogde concentraties van het geneesmiddel in het bloed bij een normale dosis in vergelijking met extensive metabolizers. Te hoge concentraties van een geneesmiddel kunnen leiden tot bijwerkingen. Intermediate metabolizers hebben een genetische variant die codeert voor vermindert actief enzym en dit kan ook leiden tot verhoogde plasmaconcentraties en bijwerkingen maar minder dan bij de poor metabolizers. Ultra-rapid metabolizers hebben juist meer of actiever enzym en zijn zeer effectief in het afbreken van medicatie. Dit leidt tot een lagere concentratie van het geneesmiddel in het bloed en minder of zelfs geen effect. 

Met behulp van genetische testen kan per leverenzym worden bepaald in welke categorie een individu valt, waarna de geneesmiddel dosis kan worden aangepast, zodat een plasmaconcentratie binnen de therapeutische index bereikt kan worden. 
Sommige geneesmiddelen zijn juist past werkzaam na omzetting door leverenzymen; bij deze zogenaamde prodrugs hebben poor metabolizers juist een verminderde omzetting met als gevolg een lagere concentratie van de werkzame metaboliet en een verminderde respons op de medicatie. In geval van een prodrug hebben ultrarapid metabolizers juist een hogere blootstelling aan de werkzame metaboliet. 
Een voorbeeld van een CYP enzym waarvan genetische varianten van invloed zijn op de enzymactiviteit en de farmacokinetiek van geneesmiddelen is CYP2D6. CYP2D6 is een leverenzym dat betrokken is bij de afbraak van ~30% van de verkrijgbare geneesmiddelen in Nederland. Door bij het bepalen van de dosis rekening te houden met het genotype kan een te hoge (bijwerkingen) en te lage (ineffectiviteit) blootstelling worden voorkomen. Een voorbeeld is het antidepressivum amitriptyline, waarvan poor metabolizers zonder functioneel enzym 50% van de standaarddosering nodig hebben, intermediate metabolizers 60% en ultrarapid metabolizers 125%. 

Farmacodynamiek (wat doet het geneesmiddel met het lichaam) betreft de werkingsmechanismen van het geneesmiddel op het niveau van receptoren, enzymen of ionkanalen. Genetica speelt hier ook een rol in: door bepaalde variaties kan er overexpressie zijn van bijvoorbeeld een receptor waardoor die overmatig aanwezig is en het geneesmiddelrespons hierdoor groter wordt. Ook kan een receptor van vorm veranderd zijn waardoor een geneesmiddel juist minder goed aangrijpt en het geneesmiddelrespons kleiner wordt. 
Cumarinederivaten zoals acenocoumarol en fenprocoumon worden gebruikt als antistollingsmiddel bij o.a. boezemfibrilleren en trombosebenen. Farmacokinetisch worden ze omgezet door CYP2C9, wat deels verklaart waarom ze bij de ene patiënt beter werken met minder bijwerkingen dan bij de ander. Farmacodynamisch is ook VKORC1 (vitamine k-2,3-epoxidereductase complex subunit 1) betrokken: dit enzym zet vitamine K om naar zijn geactiveerde vorm die bijdraagt aan bloedstolling. Varianten in dit gen bepalen hoe gevoelig je bent voor een coumarinederivaat en dus ook hoe snel je bijwerkingen krijgt.

Rond het jaar 1898 deed de Britse fysicus Archibald E. Garrod (1858-1936) onderzoek naar urinepigmenten. In het Londens St. Bartholomew's Hospital bestudeerde hij patiënten die leden aan alkaptonurie. Garrod ontdekte dat bij de ouders van kinderen die leden aan alkaptonurie vaker bloedverwantschap voorkwam dan gebruikelijk. Deze ontdekking zorgde voor de ontwikkeling van het principe van chemische individualiteit, dat Garrod in 1909 beschreef in "The Inborn Errors of Metabolism" en in 1931 in "The Inborn Factors of Disease".
Pas in de jaren 50 ontwikkelde de farmacogenetica zich als zelfstandige discipline binnen de geneeskunde. Nieuwe technieken brachten de mogelijkheid om met grote nauwkeurigheid enzymatische activiteit te registreren. Door deze technieken ontdekten medisch onderzoekers drie gevallen van genetisch bepaalde variaties in enzymactiviteit bij patiënten die leden aan overgevoeligheidsreacties op bepaalde medicijnen. Dit bevestigde de voorspelling van Garrod.
In 1957 publiceerde Arno Motulsky het artikel "Drug reactions, enzymes and biochemical genetics", waarin hij beschreef hoe erfelijke gen-gecontroleerde enzymatische factoren bepalen dat, bij gelijke blootstelling, sommige personen ziek worden en anderen niet. Deze publicatie markeerde het ware begin van farmacogenetica als onderscheidende discipline.
De eerste internationale conferentie voor farmacogenetica werd georganiseerd in 1967. Het bracht onderzoekers van de nieuwe onderzoeksdiscipline samen en de nieuwe ontdekkingen volgden elkaar snel op. De conferenties die erop volgden gaven farmacogenetica bekendheid en zorgden ervoor dat het zich definitief vestigde als medische onderzoeksdiscipline.

Er zijn verschillende laboratoria in Nederland die een farmacogenetische bepaling uit kunnen voeren. Zie voor een overzicht de websites farmacogenetica.nl en huisartsengenetica.nl. Hieronder worden enkele voorbeelden van klinische toepassingen uit een aantal ziekenhuizen besproken.

Abacavir is een medicijn dat gebruikt wordt bij behandeling van HIV. Ruim 90% van de patiënten kan dit medicijn veilig gebruiken, maar een kleine groep patiënten is overgevoelig voor abacavir. Deze overgevoeligheidsreactie kan zo heftig zijn dat deze fataal kan zijn. Om zeker te weten dat een patiënt niet overgevoelig is voor abacavir worden patiënten gegenotypeerd om zo van tevoren te kunnen bepalen of een patiënt overgevoelig is voor dit medicijn. Door dit genotyperen kunnen ernstige bijwerkingen worden voorkomen. Abacavir is het eerste voorbeeld van een geneesmiddel waarmee door middel van dubbelblind gerandomiseerd onderzoek is aangetoond dat farmacogenetica bijwerkingen kan voorkomen.

Capecitabine en 5-FU zijn geneesmiddelen die worden gebruikt bij de behandeling van verschillende vormen van kanker. DPYD is het gen dat codeert voor het DPD-enzym, dat verantwoordelijk is voor de afbraak van 5-fluorouracil in de lever. Circa 4% van de kaukasische populatie heeft geen actief DPD enzym en bij een deel van deze mensen is de oorzaak hiervan de DPYD*2A-mutatie in het DPYD gen. Deze mutatie leidt tot een vertraagd metabolisme van 5-FU en hierdoor hogere blootstelling. Dit kan ernstige bijwerkingen tot gevolg hebben, zoals myelosuppressie, ernstige diarree, IC-opname en zelfs overlijden. Deenen et al. heeft onderzoek gedaan naar het voorkómen van ernstige toxiciteit en het blijkt dat prospectief screenen op DPYD*2A met dosisaanpassingen de toxiciteit van 5-FU en capecitabine significant verminderd. 

Thiopurinemethyltransferase (TPMT) is betrokken bij het metabolisme van de thiopurines waarvan in Nederland azathioprine en 6-mercaptopurine worden toegepast onder andere bij acute lymfoblastische leukemie bij kinderen, inflammatoire darmziekten en auto-immuunziekten. De enzymactiviteit is sterk variabel en wordt bepaald door het TMPT gen. In de blanke populatie heeft 10,1% een intermediair metabolisme en 0,3% een traag metabolisme. Door de dosis te verlagen met 50% bij intermediair en met 85-90% bij traag metabolisme, is het mogelijk toxiciteit te voorkomen. 

CYP3A5 genotypering wordt soms toegepast bij het gebruik van tacrolimus. Tacrolimus is een immunosuppressivum dat wordt gebruikt in de transplantatiegeneeskunde om orgaanafstoting te voorkomen. In de kaukasische populatie is de frequentie van het allel dat resulteert in inactief CYP3A5 enzym 80-90%. Dit betekent dat in een kaukasische populatie 10-20% van de personen met een hogere dosis tacrolimus behandelt moet worden.

Om de uitkomsten van de genotyperingen te kunnen gebruiken in de kliniek, heeft de Nederlandse Farmacogenetica Werkgroep (Dutch Pharmacogenetics Working Group; DPWG) richtlijnen opgesteld wat betreft dosisaanpassingen voor de varianten. Voor 53 geneesmiddelen en de genen CYP2D6, CYP2C19, CYP2C9, TPMT, DPD, VKORC1, UGT1A1, HLA-B44, HLA-B*5701, CYP3A5 en factor V Leiden heeft de DPWG richtlijnen opgesteld. In de Verenigde Staten is er een vergelijkbare werkgroep genaamd Clinical Pharmacogenetics Implementation Consortium (CPIC) actief. CPIC heeft richtlijnen opgesteld voor 28 gen-geneesmiddel interacties. De CPIC richtlijnen zijn vrij toegankelijk en te vinden op PharmGKB. Een beperking van beide richtlijnen is dat meerdere genen betrokken kunnen zijn bij de farmacokinetiek en farmacodynamiek van een geneesmiddel en hiervoor nog geen adviezen beschikbaar zijn. Een voorbeeld daarvan zijn enkele tricyclische antidepressiva, die zowel door CYP2D6 als CYP2C19 worden afgebroken. 

Hoewel sequencetechnieken erg succesvol zijn worden deze technieken nog niet veel gebruikt in de gezondheidszorg. De meeste gen-medicijn interacties wordt er bij een medicijn maar naar één gen gekeken terwijl er vaak meerdere genen betrokken zijn bij de afbraak van een medicijn. Als persoon-specifieke medicatie gebruikelijker zou zijn zou onderzoek met verschillende genen en medicijnen vaker worden gedaan. Met behulp van deze combinatie onderzoeken kunnen ernstige bijwerkingen van medicijnen worden voorkomen bij patiënten die niet het juiste genotype hebben. Door het voorkomen van deze ernstige bijwerkingen kunnen de kosten van medicijnen en zorg in de toekomst verlaagd worden. Ook het op de markt brengen van nieuwe medicatie zal goedkoper worden aangezien het op de markt brengen van een medicijn niet gestopt zal worden omdat er een groot risico is voor een kleine groep in de populatie. Deze subgroep kan van tevoren geïdentificeerd worden en zo er een verlaagde dosis gegeven worden of kan blootstelling aan het medicijn voorkomen worden. Door farmacogenetica te gebruiken in de gezondheidszorg kunnen medicijnen veiliger gebruikt worden en zullen patiënten minder last hebben van ernstige bijwerkingen.


</doc>
<doc id="2989982" url="https://nl.wikipedia.org/wiki?curid=2989982" title="Syndroom van Kleine-Levin">
Syndroom van Kleine-Levin

Het syndroom van Kleine-Levin (KLS) of periodieke slaapzucht is een zeldzame idiopathische neurologische aandoening die abnormaal veel slapen als belangrijkste kenmerk heeft. Tijdens een periode waarin KLS actief is, is het niet uitgesloten om tot 21 uur per dag te slapen, met 15 uur de norm voor betere dagen. De oorzaak van KLS is onbekend. 

De terugkerende episodes van slaapzucht ("hypersomnie") gaan doorgaans gepaard met gedragsveranderingen en cognitieve storingen. Deze periodes worden afgewisseld met periodes van normale slaap zonder enige symptoom, die soms maanden tot jaren kunnen duren. KLS treft voornamelijk adolescenten en is zelf-limiterend, deze episodes van slaapzucht blijken te stoppen wanneer men de dertig nadert. Boven de dertig jaar komt KLS zeer zelden voor.


</doc>
<doc id="2990045" url="https://nl.wikipedia.org/wiki?curid=2990045" title="Fysische therapie">
Fysische therapie

Fysische therapie is het toedienen van fysische prikkels met als doel aandoeningen aan het bewegingsapparaat te genezen.

Fysische therapie is een vorm van fysiotherapie. Door middel van fysische prikkels (warmte, koude, elektrische of ultrasone prikkels) op het te behandelen lichaamsdeel worden fysiologische reacties bewerkstelligd, met als doel de zelfgenezende werking van het lichaam te stimuleren. De meest beoogde fysiologische reacties zijn verbeteren van de weefselcirculatie (weefselherstel) en het beïnvloeden van de zenuwgeleiding (pijndemping of spierstimulatie).

Het toepassen van fysische therapie is voorbehouden aan fysiotherapeuten met een geldige BIG-registratie.


</doc>
<doc id="2990386" url="https://nl.wikipedia.org/wiki?curid=2990386" title="Acrodont">
Acrodont

Acrodont is een gebitstype waarbij de tanden versmolten zijn met de kaakrand. De tanden zijn hierbij niet in holtes geplaatst maar zijn met de kaak versmolten. Dit gebitstype komt voor bij een aantal groepen van hagedissen zoals agamen en kameleons. De tanden van acrodonten worden vervangen doordat er steeds een nieuwe tand onder de oude groeit. Andere gebitstypes zijn pleurodont en thecodont.


</doc>
<doc id="2990388" url="https://nl.wikipedia.org/wiki?curid=2990388" title="Pleurodont">
Pleurodont

Pleurodont is een gebitsconfiguratie waarbij de tanden naast de kaakrand zijn geplaatst. De tanden zijn hierbij aan de zijkant van de kaak gepositioneerd, en niet boven op de kaakrand. 

Voorbeelden van pleurodonten zijn alle slangen en de meeste groepen van hagedissen. De tegenhanger is acrodont; bij deze dieren zijn de tanden aan de bovenzijde van de kaak geplaatst. De tanden van pleurodonten worden vervangen doordat nieuwe tanden aan de binnenzijde van de bek worden gevormd die de plaats innemen van een afgeworpen tand. 


</doc>
<doc id="2990405" url="https://nl.wikipedia.org/wiki?curid=2990405" title="Journal of Biomechanical Engineering">
Journal of Biomechanical Engineering

Journal of Biomechanical Engineering is een internationaal, aan collegiale toetsing onderworpen wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "J. Biomech. Eng."
Het wordt uitgegeven door de American Society of Mechanical Engineers en verschijnt tweemaandelijks.
Het eerste nummer verscheen in 1977.


</doc>
<doc id="2990406" url="https://nl.wikipedia.org/wiki?curid=2990406" title="Journal of Mechanics in Medicine and Biology">
Journal of Mechanics in Medicine and Biology

Journal of Mechanics in Medicine and Biology is een internationaal, aan collegiale toetsing onderworpen wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "J. Mech. Med. Biol."
Het wordt uitgegeven door World Scientific namens het Pacific Center of Thermal-Fluids Engineering en verschijnt 4 keer per jaar.
Het eerste nummer verscheen in 2001.


</doc>
<doc id="2990407" url="https://nl.wikipedia.org/wiki?curid=2990407" title="NMR in Biomedicine">
NMR in Biomedicine

NMR in Biomedicine is een internationaal, aan collegiale toetsing onderworpen wetenschappelijk tijdschrift op het gebied van de 
radiologie.
De naam wordt in literatuurverwijzingen meestal afgekort tot "NMR Biomed."
Het wordt uitgegeven door John Wiley & Sons en verschijnt maandelijks.
Het eerste nummer verscheen in 1988.


</doc>
<doc id="2990408" url="https://nl.wikipedia.org/wiki?curid=2990408" title="Physical Biology">
Physical Biology

Physical Biology is een internationaal, aan collegiale toetsing onderworpen wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "Phys. Biol."
Het wordt uitgegeven door IOP Publishing en verschijnt 6 keer per jaar.
Het eerste nummer verscheen in 2004.


</doc>
<doc id="2990414" url="https://nl.wikipedia.org/wiki?curid=2990414" title="Physiological Measurement">
Physiological Measurement

Physiological Measurement is een internationaal, aan collegiale toetsing onderworpen wetenschappelijk tijdschrift op het gebied van de 
biofysica en de
fysiologie.
De naam wordt in literatuurverwijzingen meestal afgekort tot "Physiol. Meas."
Het wordt uitgegeven door IOP Publishing namens het Britse Institute of Physical Sciences in Medicine en verschijnt 4 keer per jaar.
Het eerste nummer verscheen in 1993.


</doc>
<doc id="2990415" url="https://nl.wikipedia.org/wiki?curid=2990415" title="Quarterly Reviews of Biophysics">
Quarterly Reviews of Biophysics

Quarterly Reviews of Biophysics is een internationaal, aan collegiale toetsing onderworpen wetenschappelijk tijdschrift op het gebied van de biofysica.
De naam wordt in literatuurverwijzingen meestal afgekort tot "Q. Rev. Biophys." Het verschijnt 4 keer per jaar.
Het eerste nummer verscheen in 1968.


</doc>
<doc id="2990416" url="https://nl.wikipedia.org/wiki?curid=2990416" title="Seeing and Perceiving">
Seeing and Perceiving

Seeing and Perceiving is een internationaal, aan collegiale toetsing onderworpen wetenschappelijk tijdschrift op het gebied van de 
visuele waarneming.
De naam wordt in literatuurverwijzingen meestal afgekort tot "Seeing Perceiving".
Het wordt uitgegeven door Koninklijke Brill NV en verschijnt 6 keer per jaar.
Het eerste nummer verscheen in 2010.


</doc>
<doc id="2990417" url="https://nl.wikipedia.org/wiki?curid=2990417" title="Spatial Vision">
Spatial Vision

Spatial Vision was een internationaal, aan collegiale toetsing onderworpen wetenschappelijk tijdschrift op het gebied van de 
visuele waarneming.
De naam wordt in literatuurverwijzingen meestal afgekort tot "Spatial Vis." Het is in 2009 voortgezet onder de naam "Seeing and Perceiving".
Het eerste nummer verscheen in 1985.


</doc>
<doc id="2990841" url="https://nl.wikipedia.org/wiki?curid=2990841" title="Thecodont">
Thecodont

Thecodont (letterlijk vertaald; houder van de tand) is een gebitstype waarbij de tanden in holtes in de kaak zijn gelegen. De tanden en kiezen zijn hierbij voorzien van een tandwortel. Een dergelijk type gebit komt onder andere voor bij reptielen zoals krokodilachtigen en bij zoogdieren.

Andere gebitstypes zijn pleurodont en acrodont.



</doc>
<doc id="2991015" url="https://nl.wikipedia.org/wiki?curid=2991015" title="Projectielbraken">
Projectielbraken

Projectielbraken, ook wel "explosief braken" genoemd, is plotseling heftig braken. Zonder voorafgaand gevoel van misselijkheid wordt maaginhoud met grote kracht via de slokdarm naar buiten geperst.

Deze vorm van braken kan onder andere veroorzaakt worden door buikgriep als gevolg van besmetting met het norovirus. Bij pasgeboren baby's is pylorusstenose meestal de oorzaak. Ook verhoogde hersendruk kan aanleiding zijn tot projectielbraken.


</doc>
<doc id="2991061" url="https://nl.wikipedia.org/wiki?curid=2991061" title="Seva (stichting)">
Seva (stichting)

Seva Foundation is een internationale gezondheidsorganisatie, gevestigd in Berkeley, Californië. Ze opereert mensen met blindheid als gevolg van cataract (grauwe staar) en ondersteunt plaatselijke ziekenhuizen zodat die gratis of bijna gratis oogtests kunnen afnemen en brillen, basiszorg en preventieve voorlichting kunnen verstrekken aan mensen met lage inkomens. Daarnaast leidt Seva lokaal medisch personeel en oogartsen op. Zij is actief in landen als Cambodja, Bangladesh, Ethiopië, Nepal, Tibet, India en Guatemala. Dankzij operaties van Seva kunnen ruim 3 miljoen mensen (weer) zien. in 2011 verleende de organisatie aan ruim een miljoen mensen medische (oog)zorg en herstelde bij 85.000 mensen het zicht.

Sinds 1982 is Seva tevens actief in de Verenigde Staten, waar zij gezondheidszorg en trainingen op dat vlak geeft aan Indiaanse bewoners van reservaten in het land.

De stichting werd in 1978 opgericht door Dr.Larry Brilliant, de huidige directeur van het Skoll Global Threats Fund en voormalig directeur van Google.org, de liefdadige tak van Google.


</doc>
<doc id="2991086" url="https://nl.wikipedia.org/wiki?curid=2991086" title="Orofaciale fysiotherapie">
Orofaciale fysiotherapie

Orofaciale fysiotherapie is een specialisatie binnen de fysiotherapie die zich richt op de behandeling van klachten rond het hoofd en de hals. In de volksmond heeft men het ook wel over 'kaakfysiotherapie' omdat klachten in het kaakgebied vaak een reden zijn de orofaciaal fysiotherapeut in te schakelen.

Aan de VSO Hogeschool van Arnhem en Nijmegen kan een opleiding master musculoskeletale revalidatie gevolgd worden, met als specialisatie orofaciale fysiotherapie.



</doc>
<doc id="2991637" url="https://nl.wikipedia.org/wiki?curid=2991637" title="Child-pughscore">
Child-pughscore

De child-pughscore is een in de geneeskunde gebruikt systeem ter beoordeling van de ernst van levercirrose. Op basis van een aantal objectieve klinische factoren kan een score berekend worden die een voorspelling geeft van de levensverwachting bij patiënten met ernstige cirrose.
De score werd oorspronkelijk opgesteld om het overlijdensrisico te voorspellen tijdens een operatie, maar wordt inmiddels gebruikt voor prognose, medicatie en beoordeling van noodzaak tot levertransplantatie.

De child-pughscore voor patiënten met cirrose wordt uitgedrukt in klasse A, B of C met daaraan gekoppeld een een- en tweejaarsoverleving.


</doc>
<doc id="2991766" url="https://nl.wikipedia.org/wiki?curid=2991766" title="Sonderia">
Sonderia

Sonderia is een geslacht van eencellige mariene trilhaardiertjes (Ciliophora) waarvan de soorten zich voeden met verschillende algen, diatomeeën en cyanobacteria.

De leden van de familie Sonderiidae kenmerken zich door een afgeplatte en diepe mondholte, die iets zijdelings van de top van de overigens ellipsvormige eencellige naar buiten opent. De cel is aan de buitenzijde altijd dicht met trilharen bezet. Het geslacht kenmerkt zich door groepen samenwerkende trilharen die in rijen gerangschikt zijn en van de buitenkant van het lichaam doorlopen tot in de mondholte.

Het homoniem "Sonderia" F. Muell. 1890, is een synoniem van het roodwier "Vanvoorstia" Harv. 1854.


</doc>
<doc id="2991816" url="https://nl.wikipedia.org/wiki?curid=2991816" title="Journal of the Acoustical Society of America">
Journal of the Acoustical Society of America

Journal of the Acoustical Society of America is een internationaal, aan collegiale toetsing onderworpen wetenschappelijk tijdschrift op het gebied van de akoestiek. Het is een breed tijdschrift dat reikt van de zuiver natuurkundige aspecten van geluid tot de biologische en psychologische, zoals in de audiologie en logopedie. De naam wordt in literatuurverwijzingen meestal afgekort tot "J. Acoust. Soc. Am." Het tijdschrift wordt uitgegeven door de Acoustical Society of America namens het American Institute of Physics en verschijnt maandelijks. Het eerste nummer verscheen in 1929.


</doc>
<doc id="2991821" url="https://nl.wikipedia.org/wiki?curid=2991821" title="Journal of Clinical Ultrasound">
Journal of Clinical Ultrasound

Journal of Clinical Ultrasound is een internationaal, aan collegiale toetsing onderworpen wetenschappelijk tijdschrift op het gebied van de echografie.
De naam wordt in literatuurverwijzingen meestal afgekort tot "J. Clin. Ultrasound".
Het wordt uitgegeven door Wiley Subscription Services, Inc. namens het American Institute of Ultrasound in Medicine en verschijnt maandelijks.


</doc>
<doc id="2991832" url="https://nl.wikipedia.org/wiki?curid=2991832" title="Journal of Ultrasound in Medicine">
Journal of Ultrasound in Medicine

Journal of Ultrasound in Medicine is een internationaal, aan collegiale toetsing onderworpen wetenschappelijk tijdschrift op het gebied van de 
echografie.
De naam wordt in literatuurverwijzingen meestal afgekort tot "J. Ultrasound Med."
Het wordt uitgegeven door het American Institute of Ultrasound in Medicine en verschijnt maandelijks.


</doc>
<doc id="2991835" url="https://nl.wikipedia.org/wiki?curid=2991835" title="Phonetica">
Phonetica

Phonetica (ook Journal international de phonetique) is een internationaal, aan collegiale toetsing onderworpen wetenschappelijk tijdschrift op het gebied van de fonetiek. Het wordt uitgegeven door de Zwitserse uitgeverij Karger en verschijnt 4 keer per jaar.


</doc>
<doc id="2991860" url="https://nl.wikipedia.org/wiki?curid=2991860" title="Ultrasonic Imaging">
Ultrasonic Imaging

Ultrasonic Imaging is een internationaal, aan collegiale toetsing onderworpen wetenschappelijk tijdschrift op het gebied van de 
echografie.
De naam wordt in literatuurverwijzingen meestal afgekort tot "Ultrason. Imag."
Het wordt uitgegeven door SAGE Publications en verschijnt 4 keer per jaar.


</doc>
<doc id="2991867" url="https://nl.wikipedia.org/wiki?curid=2991867" title="Ultrasound in Medicine and Biology">
Ultrasound in Medicine and Biology

Ultrasound in Medicine and Biology is een internationaal, aan collegiale toetsing onderworpen wetenschappelijk tijdschrift op het gebied van ultrageluid en in het bijzonder de biomedische toepassingen daarvan, zoals de echografie. De naam wordt in literatuurverwijzingen meestal afgekort tot "Ultrasound Med. Biol." Het verschijnt maandelijks.


</doc>
<doc id="2991868" url="https://nl.wikipedia.org/wiki?curid=2991868" title="Ultrasound in Obstetrics and Gynecology">
Ultrasound in Obstetrics and Gynecology

Ultrasound in Obstetrics and Gynecology is een internationaal, aan collegiale toetsing onderworpen wetenschappelijk tijdschrift over het gebruik van echografie in de gynaecologie en verloskunde.
De naam wordt in literatuurverwijzingen meestal afgekort tot "Ultrasound Obstet. Gynecol."
Het wordt uitgegeven door John Wiley & Sons namens de International Society of Ultrasound in Obstetrics and Gynecology en verschijnt maandelijks.


</doc>
<doc id="2992545" url="https://nl.wikipedia.org/wiki?curid=2992545" title="Nifedipine">
Nifedipine

Nifedipine is een geneesmiddel dat behoort tot de calciumantagonisten van het dihydropyridine-type. Het wordt voorgeschreven voor de behandeling van stabiele angina pectoris indien bètablokkers onvoldoende werkzaam zijn of contrageïndiceerd zijn; van essentiële hypertensie, bij voorkeur in combinatie met een bètablokker en eventueel een diureticum; en van het fenomeen van Raynaud.

Het middel werd oorspronkelijk ontwikkeld door Bayer, dat het onder de merknaam "Adalat" verkoopt. Maar het is inmiddels ook als generiek geneesmiddel op de markt. Het is verkrijgbaar in capsule- of tabletvorm; ook als tablet met vertraagde afgifte ("retardtablet"). 

De oorspronkelijke synthese betrof de reactie van 2-nitrobenzaldehyde met methylacetoacetaat en ammoniak:



</doc>
<doc id="2992959" url="https://nl.wikipedia.org/wiki?curid=2992959" title="Animal Genetics">
Animal Genetics

Animal Genetics is een internationaal, aan collegiale toetsing onderworpen wetenschappelijk tijdschrift op het gebied van de veeteelt en genetica. De naam wordt in literatuurverwijzingen meestal afgekort tot "Anim. Genet." Het wordt uitgegeven door Wiley-Blackwell namens de International Society for Animal Blood Group Research en verschijnt tweemaandelijks.


</doc>
<doc id="2992965" url="https://nl.wikipedia.org/wiki?curid=2992965" title="Animal (tijdschrift)">
Animal (tijdschrift)

Animal is een internationaal, aan collegiale toetsing onderworpen wetenschappelijk tijdschrift op het gebied van de 
veeteelt en 
diergeneeskunde.
Het wordt uitgegeven door Cambridge University Press namens de British Society of Animal Science en verschijnt maandelijks.


</doc>
<doc id="2992980" url="https://nl.wikipedia.org/wiki?curid=2992980" title="Applied Animal Behaviour Science">
Applied Animal Behaviour Science

Applied Animal Behaviour Science is een internationaal, aan collegiale toetsing onderworpen wetenschappelijk tijdschrift op het gebied van de 
veeteelt, 
gedragswetenschap en 
diergeneeskunde.
De naam wordt in literatuurverwijzingen meestal afgekort tot "Appl. Anim. Behav. Sci."
Het wordt uitgegeven door Elsevier en verschijnt 8 keer per jaar.


</doc>
<doc id="2993007" url="https://nl.wikipedia.org/wiki?curid=2993007" title="Domestic Animal Endocrinology">
Domestic Animal Endocrinology

Domestic Animal Endocrinology is een internationaal, aan collegiale toetsing onderworpen wetenschappelijk tijdschrift op het gebied van de veeteelt en endocrinologie. De naam wordt in literatuurverwijzingen meestal afgekort tot "Domest. Anim. Endocrinol." Het wordt uitgegeven door Elsevier en verschijnt 4 keer per jaar.


</doc>
<doc id="2993010" url="https://nl.wikipedia.org/wiki?curid=2993010" title="Genetics Selection Evolution">
Genetics Selection Evolution

Genetics Selection Evolution (GSE) is een internationaal, aan collegiale toetsing onderworpen open access wetenschappelijk tijdschrift op het gebied van de veeteelt en de genetica. De naam wordt in literatuurverwijzingen meestal afgekort tot "Genet. Sel. Evol."

Het wordt uitgegeven door BioMed Central namens het Franse Institut national de la recherche agronomique en verschijnt tweemaandelijks.
Het eerste nummer verscheen in 1969.


</doc>
<doc id="2993372" url="https://nl.wikipedia.org/wiki?curid=2993372" title="Jan Harke Bolhuis">
Jan Harke Bolhuis

Jan Harke Bolhuis (Haren, 24 oktober 1890 – Utrecht, 26 februari 1954) was een Nederlandse officier van gezondheid en röntgenoloog.

Bolhuis werd in het Groningse dorp Haren aan het einde van de negentiende geboren als zoon van Harke Bolhuis en Greta Maria Poutsma. Na de hogereburgerschool te Groningen studeerde hij geneeskunde aan de Universiteit van Groningen. Hij begon zijn carrière als lid van de Keuringsraad voor de Militie. Omstreeks 1917 vertrok hij als officier van gezondheid naar Nederlands-Indië. Na een kort periode in Batavia te hebben gewerkt werd hij overgeplaatst naar Jambi. Vervolgens was Bolhuis werkzaam bij de röntgenafdeling van het militair ziekenhuis te Cimahi. In 1924 keerde hij terug naar Europa en studeerde röntgenologie aan de universiteiten van Wenen, Frankfurt en Hamburg, waarna hij in 1924 promoveerde aan de Universiteit van Leiden tot doctor op het proefschrift "De Biologische werking van primaire en secundaire röntgenstralen op bacteriën". In 1926 keerde hij terug naar Indië. Daar werd hij aangesteld als röntgenoloog bij het militair ziekenhuis te Batavia en richtte in het Sint Carolus-Ziekenhuis aldaar een röntgenafdeling in. In 1933 keerde hij terug naar Nederland en werd hij röntgenoloog te Utrecht en Zeist. Bolhuis was secretaris van de Geneeskundigen Kring te Batavia, secretaris van de Utrechtsche Specialisten Vereeniging en voorzitter van de Nederlandsch-Indische Röntgenologen Vereeniging. 

Bolhuis was getrouwd met Maria Jannetje Mulder en samen kregen ze twee kinderen. Bolhuis overleed in 1954 op 63-jarige leeftijd te Utrecht. Hij was ridder in de Orde van de Nederlandse Leeuw.


</doc>
<doc id="2993385" url="https://nl.wikipedia.org/wiki?curid=2993385" title="Journal of Animal Physiology and Animal Nutrition">
Journal of Animal Physiology and Animal Nutrition

Journal of Animal Physiology and Animal Nutrition is een internationaal, aan collegiale toetsing onderworpen wetenschappelijk tijdschrift op het gebied van de veeteelt en de diergeneeskunde. De naam wordt in literatuurverwijzingen meestal afgekort tot "J. Anim. Physiol. Anim. Nutr."


</doc>
<doc id="2993429" url="https://nl.wikipedia.org/wiki?curid=2993429" title="INRA Productions Animales">
INRA Productions Animales

INRA Productions Animales is een Frans, aan collegiale toetsing onderworpen wetenschappelijk tijdschrift op het gebied van de veeteelt en diergeneeskunde.

Het wordt uitgegeven door het Institut national de la recherche agronomique (INRA) en verschijnt 4 keer per jaar. De artikelen worden geschreven door medewerkers van het instituut. Op uitnodiging van de redactie worden soms overzichtsartikelen door buitenstaanders geschreven. De artikelen worden in het Frans gepubliceerd, met een Engelstalige samenvatting.


</doc>
<doc id="2993435" url="https://nl.wikipedia.org/wiki?curid=2993435" title="Reproduction in Domestic Animals">
Reproduction in Domestic Animals

Reproduction in Domestic Animals (ook Zuchthygiene) is een internationaal, aan collegiale toetsing onderworpen wetenschappelijk tijdschrift op het gebied van de 
veeteelt, 
voortplanting en 
diergeneeskunde.
De naam wordt in literatuurverwijzingen meestal afgekort tot "Reprod. Domest. Anim."
Het wordt uitgegeven door John Wiley and Sons en verschijnt 6 keer per jaar.


</doc>
<doc id="2994068" url="https://nl.wikipedia.org/wiki?curid=2994068" title="Journal of Animal and Plant Sciences">
Journal of Animal and Plant Sciences

Journal of Animal and Plant Sciences is een Pakistaans, aan collegiale toetsing onderworpen open access wetenschappelijk tijdschrift op het gebied van de landbouwkunde en diergeneeskunde. De naam wordt in literatuurverwijzingen meestal afgekort tot "J. Anim. Plant Sci." Het eerste nummer verscheen in 2006.


</doc>
<doc id="2994398" url="https://nl.wikipedia.org/wiki?curid=2994398" title="Florentius Antonius Ingen Housz">
Florentius Antonius Ingen Housz

Florentius Antonius Ingen Housz (Breda, 21 januari 1849 - Den Haag, 17 januari 1890) was een Nederlands arts te Leiden.

Ingen Housz huwde met Aletta Emerentia Maria Beijerman. Hij promoveerde op 8 juli 1881 bij D. Doyer te Leiden op de dissertatie "De Adenoide Vegetatien der Neuskeelholte".


</doc>
<doc id="2994522" url="https://nl.wikipedia.org/wiki?curid=2994522" title="Gesp (schimmel)">
Gesp (schimmel)

Gespen zijn gespvormige uitgroeiingen op de septa (tussenwanden) van schimmeldraden bij de meeste Basidiomyceten. Ze komen ook voor bij de schimmeldraden van vruchtlichamen van enkele Ascomyceten. Als uitgroeiingen van het dikaryontische mycelium dragen ze eraan bij dat het mycelium tweekernig blijft en zorgen ze ervoor dat bij de mitose bij een cel met de celkern A en B beide verdubbelde celkernen A' en B' in de nieuwe cel terechtkomen.

Alleen de cel aan het eind van een schimmeldraad verdubbelt zich. Eerst wordt deze cel steeds langer totdat de twee celkernen zich verdubbeld hebben (A' en B' als nieuw gevormde celkernen) en de cel een uitstulping gevormd heeft. A' en B' gaan naar het eind van de cel en terwijl B in de gesp gaat, gaat A naar het andere eind van de oude cel. De kernen worden met behulp van het cytoskelet getransporteerd. Bij de gesp wordt een celwand gevormd, die B van de nieuwe cel afscheidt en kort daarna een verbinding vormt met de oude cel. Celkern B komt nu weer bij celkern A. Zo zijn beide cellen weer dikaryotisch met een compatibel paar celkernen. 

Bij de Ascomyceten worden de uitstulpingen geen gespen maar haken genoemd.



</doc>
<doc id="2994637" url="https://nl.wikipedia.org/wiki?curid=2994637" title="Luc Calliauw">
Luc Calliauw

Luc Calliauw (Brugge, 25 augustus 1928) is een Belgische arts en hoogleraar.

Luc Calliauw is de zoon van Raphael Calliauw, directeur bij het stadsbestuur van Brugge en van Elza Calliauw-Bruynooghe, die een muzikale opleiding had genoten.
Hij trouwde met de Groningse Dora Hoeksema, destijds hoofd van de Mensendieck-afdeling in de neurologische universiteitskliniek in Utrecht. Ze hebben drie kinderen.

Na middelbare studies aan het Koninklijk Atheneum in Brugge, promoveerde Calliauw in 1953 tot doctor in de genees-, heel- en verloskunde aan de Rijksuniversiteit in Gent. Na de passende opleiding werd hij in 1960 erkend als specialist neurochirurgie. In 1968 behaalde hij een doctoraat aan de Universiteit Utrecht met een proefschrift over hemisferectomie bij de mens.

Hij vervulde zijn militaire dienstplicht als arts bij de Belgische Zeemacht en klom op tot de rang van reserve luitenant-kolonel geneesheer.

Calliauw combineerde zijn neurochirurgische praktijk met een academische carrière. 

Calliauw was een gereputeerd practicus voor hersenchirurgie, voor chirurgie van het ruggenmerg en voor epilepsie. Daarnaast besteedde hij tijd aan research, waarbij hij zijn onderzoek voornamelijk toespitste op de biologie van de hersentumoren en hun behandeling.

Gedurende zijn beroepsloopbaan was Calliauw op talrijke manieren actief in de wereld
van de neurochirurgie. Zo was hij onder meer:

Calliauw schreef meerdere boeken, hoofdstukken in verzamelwerken en meer dan 100 wetenschappelijke artikels o.a.:

Onder de artikels zijn te vermelden:




</doc>
<doc id="2994660" url="https://nl.wikipedia.org/wiki?curid=2994660" title="Genetika">
Genetika

Genetika (ook Acta biologica Iugoslavica. Serija F: Genetika) is een Engelstalig Servisch, aan collegiale toetsing onderworpen open access wetenschappelijk tijdschrift op het gebied van de landbouwkunde en genetica. Het eerste nummer verscheen in 2002.


</doc>
<doc id="2994729" url="https://nl.wikipedia.org/wiki?curid=2994729" title="Federatie Medisch Specialisten">
Federatie Medisch Specialisten

De Federatie Medisch Specialisten is een beroepsvereniging voor en door medisch specialisten. Via alle Nederlandse wetenschappelijke verenigingen vertegenwoordigt de Federatie ongeveer 20.000 medisch specialisten.

De Federatie Medisch Specialisten zet zich in voor medisch specialistische zorg die kwalitatief sterk, veilig en voor iedereen toegankelijk is. Daarvoor is het nodig dat medisch specialisten invloed behouden op de inhoud van hun vak. Alle wetenschappelijke verenigingen werken samen op het gebied van beroepsbelangen, kwaliteit, opleiding en wetenschap & innovatie. 

In vier Raden maken de wetenschappelijke verenigingen gezamenlijk beleid over de medisch-specialistische zorg. 
De voorzitters van de wetenschappelijke verenigingen vormen de Algemene Vergadering. Zij controleren het bestuur van de Federatie. Het bestuur van de Federatie Medisch Specialisten bestaat uit zeven bestuursleden: zes medisch specialisten met ieder hun eigen aandachtsgebied en een algemeen voorzitter.

Algemeen voorzitter van de Federatie Medisch Specialisten is mr. Frank de Grave. Daarnaast bestaat het bestuur uit:

De Federatie Medisch Specialisten is een van de partners van de Koninklijke Nederlandsche Maatschappij tot bevordering der Geneeskunst (KNMG). Het bureau van de Federatie Medisch Specialisten is gevestigd in de Domus Medica in Utrecht.

De Federatie Medisch Specialisten komt voort uit de Orde van Medisch Specialisten (kortweg OMS). De OMS is in 1997 ontstaan uit een fusie tussen de voormalige Landelijke Specialisten Vereniging (LSV), de Nederlandse Specialisten Federatie (NSF), de Academische Specialisten Vereniging (ASV) en het Convent van Wetenschappelijke Verenigingen (CWV). Zij namen in 1996 het initiatief voor de oprichting van een nieuwe vereniging voor alle medisch specialisten in Nederland.

Per 1 januari 2015 heeft de OMS zich opgeheven als individuele ledenvereniging. Sinds die datum werken alle wetenschappelijke verenigingen van medisch specialisten samen in de Federatie Medisch Specialisten.

In mei 2016 maakte Frank de Grave bekend te stoppen als algemeen voorzitter van de Federatie. Marcel Daniëls neemt het stokje per 1 januari 2017 van De Grave over.




</doc>
<doc id="2995104" url="https://nl.wikipedia.org/wiki?curid=2995104" title="Dihydrocodeïne">
Dihydrocodeïne

Dihydrocodeïne is een geneesmiddel dat kan gebruikt worden bij hoest en als pijnstiller. Het is een semisynthetisch opioïde. 

Gebruik van dihydrocodeine als pijnstiller vereist een hogere dosis en kent dezelfde voor- en nadelen als andere narcotische analgetica zoals bijvoorbeeld codeïne. De werking, effecten en chemische structuur zijn zeer gelijkaardig. In Nederland is dihydrocodeïne niet verkrijgbaar maar er bestaan voldoende alternatieven. In België is het verkrijgbaar als tabletjes en als siroop onder de merknaam paracodine met als enige indicatie hoest.



</doc>
<doc id="2995179" url="https://nl.wikipedia.org/wiki?curid=2995179" title="Veerdelig tandzaad">
Veerdelig tandzaad

Veerdelig tandzaad of gevleugeld tandzaad ("Bidens tripartita") is een eenjarige plant in de composietenfamilie ("Asteraceae") en behoort tot het geslacht tandzaad ("Bidens"). 

De plant heeft rechtopstaande stengels met ver uitstaande zijtakken, ze zijn vaak paars tot donkerrood aangelopen. De tegenover elkaar staande bladeren zijn diep veervormig gedeeld en bestaan uit drie tot vijf langwerpige deelbladen met grove tanding. In de bladoksels groeien de gele bloemhoofdjes in gevorkte bijschermen. Ze zijn 1 tot 2,5 cm groot en hebben geen lintbloemen. De vruchten zijn eenzadig, afgeplat en groenbruin met omlaag gerichte stekelharen. De soort wordt tussen de 30 en 90 cm hoog en de bloeitijd strekt zich uit van juli tot september.

Veerdelig tandzaad komt voor in de koelere gematigde streken van Azië, Noordwest-Afrika en Europa. De plant is ingeburgerd in Australië en Noord-Amerika.

In Nederland en Vlaanderen is de plant zeer algemeen en komt in grote groepen voor op velerlei drassige plaatsen zoals langs sloten, aan oevers van plassen en meren en in moerassen. Op de Waddeneilanden, in Zuid-Limburg, in Zeeland, in de Vlaamse Polders en in de Kempen en de Leemstreek is de soort echter vrij zeldzaam.

In de kruidengeneeskunde wordt de plant beschreven als nuttig bij de behandeling van nierstenen en de vermindering van koorts.



</doc>
<doc id="2995829" url="https://nl.wikipedia.org/wiki?curid=2995829" title="Theoretical and Applied Genetics">
Theoretical and Applied Genetics

Theoretical and Applied Genetics is een internationaal, aan collegiale toetsing onderworpen wetenschappelijk tijdschrift op het gebied van de genetica. De naam wordt in literatuurverwijzingen meestal afgekort tot "Theor. Appl. Genet." Het wordt uitgegeven door Springer Science+Business Media en verschijnt 8 keer per jaar. 

Het tijdschrift is opgericht in 1929 onder de naam "Der Züchter". De huidige naam dateert van 1968.


</doc>
<doc id="2995875" url="https://nl.wikipedia.org/wiki?curid=2995875" title="Allergologia et Immunopathologia">
Allergologia et Immunopathologia

Allergologia et Immunopathologia is een internationaal, aan collegiale toetsing onderworpen wetenschappelijk tijdschrift op het gebied van de allergieën en immunologie. De naam wordt in literatuurverwijzingen meestal afgekort tot "Allergol. Immunopathol. (Madr.)". Het wordt uitgegeven door Elsevier namens de "Sociedad Española de Alergia" en verschijnt tweemaandelijks.


</doc>
<doc id="2995881" url="https://nl.wikipedia.org/wiki?curid=2995881" title="Allergy">
Allergy

Allergy (ook Acta allergologica) is een internationaal, aan collegiale toetsing onderworpen wetenschappelijk tijdschrift op het gebied van de allergieën en immunologie. Met een impactfactor van 5,995 in 2013 is het één van de best geciteerde tijdschriften op het gebied van allergieën. Het wordt uitgegeven door Wiley-Blackwell namens de European Academy of Allergy and Clinical Immunology en verschijnt maandelijks. Het eerste nummer verscheen in 1948.


</doc>
<doc id="2995883" url="https://nl.wikipedia.org/wiki?curid=2995883" title="Allergy and Asthma Proceedings">
Allergy and Asthma Proceedings

Allergy and Asthma Proceedings is een internationaal, aan collegiale toetsing onderworpen wetenschappelijk tijdschrift op het gebied van de allergieën. De naam wordt in literatuurverwijzingen meestal afgekort tot "Allergy Asthma Proc." Het wordt uitgegeven door OceanSide Publications en verschijnt tweemaandelijks.


</doc>
<doc id="2996279" url="https://nl.wikipedia.org/wiki?curid=2996279" title="Willem Zeylmans van Emmichoven">
Willem Zeylmans van Emmichoven

Frederik Willem Zeylmans van Emmichoven (officieel: "Frederik Willem Zeijlmans van Emmichoven", Helmond, 23 november 1893 – Kaapstad, 18 november 1961) was een Nederlands psychiater en antroposoof. Van 1923 tot en met 1961 was hij voorzitter van de Nederlandse Antroposofische Vereniging. Hij was een bekende figuur in het openbare leven en heeft grote invloed op de antroposofische beweging gehad, met name door zijn talrijke voordrachten en zijn werk als auteur, onder andere van de eerste biografie van Rudolf Steiner. 

Frederik Willem Zeylmans van Emmichoven was zoon van een chocoladefabrikant. Zijn moeder kwam uit Duitsland. In zijn kindertijd doorliep hij veelvuldig innerlijke crisissen. Na herstel van een hevige buiktyfus begon hij op zijn achttiende een medicijnenstudie, en algauw ging hij zich in de psychiatrie specialiseren. Door zijn voorkeur voor kleuren, en geïnspireerd door schilderes Jacoba van Heemskerck en haar vriendin en mecenase Marie Tak van Poortvliet, begon hij met experimenteel onderzoek over de werking van kleuren op het gevoel. Zijn medische studie zette hij in Leipzig bij Wilhelm Wundt voort. Door zijn ontmoeting met Rudolf Steiner werd hij in zijn onderzoek naar de werking van de kleuren bevestigd. Zijn proefschrift schreef hij over "De werking van de kleuren op het gevoel".

Op zijn 28e begon Zeylmans voordrachten voor antroposofisch geïnteresseerd publiek en collega's. Hij hielp bij de oprichting van de eerste Vrije School in Den Haag en stichtte aldaar ook een kleine psychiatrische kliniek, die al spoedig een eigen gebouw betrok (tegenwoordig de Rudolf Steiner Zorg). Bij de oprichting van antroposofische vereniging in Nederland werd hij op voorstel van Rudolf Steiner tot voorzitter benoemd. Naast zijn psychiatrisch werk ondernam Zeylmans wereldwijd reizen om voordrachten te houden. Hij sprak vaak over de werking van de kleuren op de mens en gaf advies aan verffabrikanten, architecten, directeuren van musea en kunstschilders.
Het ging Zeylmans hoofdzakelijk om toenadering en begrip tussen nationaliteiten en volken onderling, alsook om kosmopolitisme. Zijn poging om de door Rudolf Steiner geopperde wereldwijde schoolvereniging ("Weltschulverein"), om de verspreiding en vrije financiering van vrijeschoolonderwijs te bevorderen, mislukte met name door weerstand uit antroposofische kringen tegen een breder opgezette voorlichting. In de tijd van toenemend politiek fanatisme was een ander project van Zeylmans de jeugd in Europa met antroposofie bekend te maken. Zomer 1930 organiseerde hij een jeugdkamp op de Stakenberg (Gemeente Nunspeet / Veluwe). Meer dan duizend deelnemers kwamen er bijeen om in werkgroepen en via voordrachten van vooraanstaande antroposofen zoals Eugen Kolisko, Walter Johannes Stein, Elisabeth Vrede en Ita Wegman gedachten uit te wisselen over de toenmalige situatie. 

Politieke ontwikkelingen gingen zijn werk echter in toenemende mate beperken. Zijn engagement ondervond ook binnen het bestuur van de algemene antroposofische vereniging in het Zwitserse Dornach toenemende afkeuring. De interne geschillen sinds het overlijden van Rudolf Steiner en zijn intense samenwerking met arts Ita Wegman leidden 1935 tot zijn uitsluiting en die van het overgrote deel van de Nederlandse leden. 

Na de oorlog nam Zeylmans zijn reizen om voordrachten te houden weer op. In 1954 ondernam hij daarvoor een wereldreis van negen maanden. Aangespoord door Bernard Lievegoed herenigde hij in 1960 in Dornach de afgesplitste Nederlandse vereniging met de overkoepelende algemene antroposofische vereniging aan het Goetheanum. Tijdens een tweede reis door Zuid-Afrika bezocht hij in 1961 scholen en andere instituten om advies te geven en voordrachten te houden. Op deze reis stierf hij onverwacht in Kaapstad.

Onderstaande lijst is slechts een selectie van Zeylmans' werken.





</doc>
<doc id="2996292" url="https://nl.wikipedia.org/wiki?curid=2996292" title="I Am a Woman Now">
I Am a Woman Now

I Am a Woman Now is een Nederlandse documentairefilm van Michiel van Erp. De film behandelt het thema transseksualiteit en ging in première op 17 november 2011 op het IDFA en draaide in bioscopen vanaf 15 maart 2012. Coproducent VPRO zond een versie van 56 minuten uit op 18 november 2012.

Vijf vrouwen van tussen de 70 en 80 jaar oud kijken terug op hun leven en de geslachtsveranderende operatie die zij ondergingen in de beginjaren van de in 1956 in Casablanca geopende kliniek van gynaecoloog Georges Bulou die uitgebreide psychologische tests achterwege liet.


</doc>
<doc id="2996566" url="https://nl.wikipedia.org/wiki?curid=2996566" title="Flocumafen">
Flocumafen

Flocumafen of flocoumafen is een coumarinederivaat dat gebruikt wordt als rodenticide. Het is een anticoagulans of rattengif van de tweede generatie. Flocumafen is een mengsel van "cis"- en "trans"-isomeren.

Flocumafen is sedert 1 oktober 2011 in de Europese Unie toegelaten als biocide. Omdat het een mogelijk (zeer) persistente of bioaccumulerende stof is, is de toelatingsperiode beperkt tot vijf jaar. 

De concentratie van de stof in eindproducten mag niet meer dan 50 mg/kg bedragen. De producten moeten een bittere stof en zo mogelijk een kleurstof bevatten.

Flocumafen is een zeer toxische stof bij inslikking. De stof is mogelijk persisent en bioaccumulerend. Ze is moeilijk biologisch afbreekbaar en in water is ze zeer stabiel.



</doc>
<doc id="2996589" url="https://nl.wikipedia.org/wiki?curid=2996589" title="Kees Momma">
Kees Momma

Cornelis Willem (Kees) Momma (Wassenaar, 22 juni 1965) is een Nederlands auteur die twee boeken over zijn autisme schreef. 

Kees Momma groeide op als jongste in een gezin van drie kinderen. Momma realiseerde zich, naar eigen zeggen, op zijn negende dat hij een autistische stoornis had toen hij naar een televisieprogramma over het onderwerp keek. Dat werd later na onderzoek bevestigd. Ondanks zijn stoornis behaalde hij zijn mavo-diploma en ging hij werken in een gemeentearchief en voert hij opdrachten uit als kalligraaf. Hij behaalde tevens zijn zweefvliegbrevet en bouwt maquettes.

Over zijn ervaringen schreef hij een autobiografie, "En toen verscheen een regenboog", die in 1996 uitgegeven werd door uitgeverij Prometheus. Puttend uit zijn eigen fotografisch geheugen schetst hij een beeld van zijn leven. Daarna publiceerde Bert Bakker het vervolg, "Achter de onzichtbare muur" in 1999. Martine Delfos maakt uitgebreid gebruik van de beschrijvingen in "En toen verscheen een regenboog" in haar boek "Een vreemde wereld - Over autismespectrumstoornissen (ass) voor ouders, partners, hulpverleners, wetenschappers en de mensen zelf" (2001). Ook in een artikel van haar, opgenomen in "Behandelingsstrategieën bij kinderen en jongeren met autisme", verwijst ze naar Momma. 

In de zomer van 2014 schreef Momma een aantal columns op de achterpagina van "NRC Handelsblad". In augustus van dat jaar verscheen "Een Reis door het leven van Kees", waarin de twee eerder uitgebrachte boeken werden samengebracht.

In 1997 maakte Monique Nolte de documentaire "Trainman", waarin Momma laat zien hoe hij zich met behulp van zijn moeder staande houdt in de voor hem bedreigende buitenwereld. In 2014 verscheen een vervolg op Trainman. Deze documentaire met de titel "Het beste voor Kees" gaat over de worsteling van zijn ouders om een toekomstperspectief voor hun zoon te realiseren. 

Momma werkte ook mee aan een documentaire van Cocky van Bokhoven over outsiderskunst, die ze in 1999 maakte voor Radio 5. Hij was verder een van de geïnterviewden in "De TV Show 25 Jaar" van Ivo Niehe op 3 september 2005.



</doc>
<doc id="2996780" url="https://nl.wikipedia.org/wiki?curid=2996780" title="Clinical Reviews in Allergy and Immunology">
Clinical Reviews in Allergy and Immunology

Clinical Reviews in Allergy and Immunology is een internationaal, aan collegiale toetsing onderworpen wetenschappelijk tijdschrift op het gebied van de allergieën en immunologie. De naam wordt in literatuurverwijzingen meestal afgekort tot "Clin. Rev. Allergy Immunol."


</doc>
<doc id="2996783" url="https://nl.wikipedia.org/wiki?curid=2996783" title="Contact Dermatitis">
Contact Dermatitis

Contact Dermatitis is een internationaal, aan collegiale toetsing onderworpen wetenschappelijk tijdschrift op het gebied van de allergieën en dermatologie. Het wordt uitgegeven door Wiley-Blackwell namens de European Society of Contact Dermatitis en verschijnt 12 keer per jaar.


</doc>
<doc id="2996784" url="https://nl.wikipedia.org/wiki?curid=2996784" title="Current Allergy and Asthma Reports">
Current Allergy and Asthma Reports

Current Allergy and Asthma Reports is een internationaal, aan collegiale toetsing onderworpen wetenschappelijk tijdschrift op het gebied van de allergieën en immunologie. De naam wordt in literatuurverwijzingen meestal afgekort tot "Curr. Allergy Asthma Rep."


</doc>
<doc id="2996785" url="https://nl.wikipedia.org/wiki?curid=2996785" title="Current Opinion in Allergy and Clinical Immunology">
Current Opinion in Allergy and Clinical Immunology

Current Opinion in Allergy and Clinical Immunology is een internationaal, aan collegiale toetsing onderworpen wetenschappelijk tijdschrift op het gebied van de allergieën en immunologie. De naam wordt in literatuurverwijzingen meestal afgekort tot "Curr. Opin. Allergy Clin. Immunol." Het wordt uitgegeven door Lippincott Williams & Wilkins en verschijnt tweemaandelijks.


</doc>
<doc id="2996786" url="https://nl.wikipedia.org/wiki?curid=2996786" title="Immunology and Allergy Clinics of North America">
Immunology and Allergy Clinics of North America

Immunology and Allergy Clinics of North America is een internationaal, aan collegiale toetsing onderworpen wetenschappelijk tijdschrift op het gebied van de allergieën en immunologie. De naam wordt in literatuurverwijzingen meestal afgekort tot "Immunol. Allergy Clin." Het wordt uitgegeven door Elsevier en verschijnt 4 keer per jaar.


</doc>
<doc id="2996788" url="https://nl.wikipedia.org/wiki?curid=2996788" title="International Archives of Allergy and Immunology">
International Archives of Allergy and Immunology

International Archives of Allergy and Immunology is een internationaal, aan collegiale toetsing onderworpen wetenschappelijk tijdschrift op het gebied van de allergieën en immunologie. De naam wordt in literatuurverwijzingen meestal afgekort tot "Int. Arch. Allergy Immunol." Het wordt uitgegeven doorS. Karger AG en verschijnt maandelijks.


</doc>
<doc id="2996789" url="https://nl.wikipedia.org/wiki?curid=2996789" title="Iranian Journal Of Allergy, Asthma and Immunology">
Iranian Journal Of Allergy, Asthma and Immunology

Iranian Journal Of Allergy, Asthma and Immunology is een internationaal, aan collegiale toetsing onderworpen open access wetenschappelijk tijdschrift op het gebied van de allergieën en immunologie. De naam wordt in literatuurverwijzingen meestal afgekort tot "Iran. J. Allergy. Asthma Immunol." Het wordt uitgegeven door Tehran University of Medical Sciences namens de "Iranian Society of Asthma and Allergy" en verschijnt 4 keer per jaar. Het eerste nummer verscheen in 2000.


</doc>
<doc id="2996790" url="https://nl.wikipedia.org/wiki?curid=2996790" title="Journal of Allergy and Clinical Immunology">
Journal of Allergy and Clinical Immunology

Journal of Allergy and Clinical Immunology is een internationaal, aan collegiale toetsing onderworpen wetenschappelijk tijdschrift op het gebied van de allergieën en immunologie. Met een impactfactor van 11,48 in 2014 behoort het tot de meest geciteerde bladen op dit gebied. Het verschijnt maandelijks. De naam wordt in literatuurverwijzingen meestal afgekort tot "J. Allergy Clin. Immunol."


</doc>
<doc id="2996791" url="https://nl.wikipedia.org/wiki?curid=2996791" title="Journal of Asthma">
Journal of Asthma

Journal of Asthma is een internationaal, aan collegiale toetsing onderworpen wetenschappelijk tijdschrift op het gebied van de allergieën en het ademhalingsstelsel. De naam wordt in literatuurverwijzingen meestal afgekort tot "J. Asthma". Het wordt uitgegeven door Informa Healthcare namens de Association for the Care of Asthma en verschijnt 10 keer per jaar.


</doc>
<doc id="2996792" url="https://nl.wikipedia.org/wiki?curid=2996792" title="Journal of Investigational Allergology and Clinical Immunology">
Journal of Investigational Allergology and Clinical Immunology

Journal of Investigational Allergology and Clinical Immunology is een internationaal, aan collegiale toetsing onderworpen open access wetenschappelijk tijdschrift op het gebied van de allergieën en immunologie. De naam wordt in literatuurverwijzingen meestal afgekort tot "J. Investig. Allergol. Clin. Immunol." Het wordt uitgegeven door "Esmon Publicidad" namens de International Association of Asthmology en verschijnt 4 keer per jaar. Het eerste nummer verscheen in 2004.


</doc>
<doc id="2996795" url="https://nl.wikipedia.org/wiki?curid=2996795" title="Pediatric allergy, immunology, and pulmonology">
Pediatric allergy, immunology, and pulmonology

Pediatric allergy, immunology, and pulmonology is een internationaal, aan collegiale toetsing onderworpen wetenschappelijk tijdschrift op het gebied van de allergieën, immunologie en longziekten binnen de kindergeneeskunde. De naam wordt in literatuurverwijzingen meestal afgekort tot "Pediatr. Allergy. Immunol. Pulmonol." Het wordt uitgegeven door Mary Ann Liebert, Inc. en verschijnt 4 keer per jaar.


</doc>
<doc id="2996831" url="https://nl.wikipedia.org/wiki?curid=2996831" title="Raadsapotheek">
Raadsapotheek

De Raadsapotheek van Tallinn, de hoofdstad van Estland, is een van de oudste apotheken van Europa en nog steeds als apotheek in gebruik. Ze is gevestigd in Vanalinn, de historische binnenstad van Tallinn, op het adres Raadhuisplein 11 (Estisch: "Raekoja plats 11"). De apotheek ligt tegenover het raadhuis. De Estische naam is "Tallinna Raeapteek".

Het is niet bekend wanneer de apotheek precies haar deuren opende. Historici vermoeden dat het rond 1415 was. Er bestaat een bron waaruit blijkt dat de apotheek in 1422 al haar derde eigenaar had. Tien mannen, van wie de meerderheid wethouder van Reval (Tallinn) was, werden daar als eigenaar genoemd. Latere bronnen noemen een zekere Johann Molner als eerste apotheker.

In 1582 kwam de apotheek in handen van de Hongaar János Both Bélaváry de Szykava. Hij kwam uit Presburg (nu: Bratislava), dat toen een Hongaarse stad was, en omdat de elite in Tallinn Duits sprak, verduitste hij zijn naam tot Johann Burchart. Hij pachtte de apotheek van de gemeenteraad van de stad. De familie Burchart (ook wel gespeld als Burchard) zou de apotheek van 1582 tot 1911, langer dan 325 jaar, exploiteren.

In de familie Burchart werd het al gauw traditie dat de oudste zoon de naam Johann kreeg en de apotheek overnam. In de eerste jaren van de 17e eeuw werd de apotheek verbouwd en uitgebreid met de twee panden ernaast. Daarmee kreeg de apotheek haar huidige uiterlijk. In 1635 was de verbouwing klaar.

In 1688 kocht Johann Burchart IV de apotheek van de stad voor 600 thaler. Tallinn was toen Zweeds. In 1690 bevestigde de Zweedse koning Karel XI de verkoop en liet hij de rechten en plichten van het familiebedrijf vastleggen in een privilege. De familie bracht niet alleen apothekers, maar ook artsen voort.

In 1710 ging de apotheek over op Johann Burchart V. Estland werd geteisterd door de Grote Noordse Oorlog, met als een van de gevolgen een pestepidemie. Johann Burchart V was zowel apotheker als arts. Toen Tallinn capituleerde voor het Russische leger, hielp hij de Russen met medicijnen. In 1716 werd hij de stadsarts en tevens dokter van het Russische garnizoen en het marinehospitaal.

Johann Burchart VIII richtte in 1802 op de bovenste verdieping naast de kisten met kruiden een klein museum in met curiosa en voorwerpen die te maken hadden met de stad Tallinn. Hij gaf zijn collectie de Franse naam "Mon faible" (‘Mijn zwak’). Een deel van de collectie is nu te bezichtigen in het stedelijk museum van Tallinn (dat gevestigd is aan de Vene tänav 17, op een steenworp afstand van de Raadsapotheek).

Johann Burchart IX en Johann Burchart X bezaten beiden een zwakke gezondheid en lieten het beheer van de apotheek aan anderen over. Vanaf 1853 berustte de feitelijke leiding bij de apotheker Piers Rudolph Lehbert.

In de apotheek werden in de loop der jaren niet alleen geneesmiddelen verkocht (waaronder geneesmiddelen die inmiddels in onbruik zijn geraakt, zoals mummiepoeder, vleermuispoeder, verbrande bijen, gemalen hoorn van de eenhoorn en extract van slangenhuid), maar ook snoep, marsepein, gebak, papier, inkt, was, kaarsen, specerijen, speelkaarten en later ook tabak. De familie Burchart verkreeg het privilege om jaarlijks vrij van invoerrechten 400 liter cognac uit Frankrijk te importeren. In de Raadsapotheek werd ook de "Tallinner Klarett" verkocht, rijnwijn die met suiker was gezoet en met kruiden een speciale smaak kreeg.

Na de dood van Johann Burchart X in 1891 was er geen mannelijke erfgenaam. Zijn vier zusters beheerden sindsdien de Raadsapotheek. In 1911 verkochten ze het bedrijf aan de Baltische Duitser Rudolf Carl Georg Lehbert (1858–1928), de zoon van Piers Rudolph. Daarmee was een familietraditie van meer dan 325 jaar geëindigd.

Na 1911 wisselde de apotheek een aantal malen van eigenaar. Na de Sovjetbezetting werd de apotheek, zoals zoveel ondernemingen, in 1944 genationaliseerd. In 1991, na het herstel van de Estische onafhankelijkheid, moest het gebouw, dat jarenlang nauwelijks onderhouden was, grondig worden opgeknapt. De restauratie was pas in 2003 voltooid.

Tegenwoordig bevindt de apotheek zich op de begane grond. Ze verkoopt het gebruikelijke assortiment van een apotheek, maar ook drogisterijartikelen, zoals aspirines en condooms, en verder thee, zeep volgens ouderwets recept, en nog steeds Tallinner Klarett.

Op de begane grond bevindt zich ook een klein museum, dat oude medische instrumenten en apothekerswerktuigen laat zien en wat vertelt over de geschiedenis van het gebouw en het gebruik van kruiden. De apotheek organiseert ook cursussen, waaronder brood bakken en marsepein maken.

Op de eerste verdieping is tegenwoordig het knoflookrestaurant Balthasar gevestigd.




</doc>
<doc id="2997187" url="https://nl.wikipedia.org/wiki?curid=2997187" title="Vijftig tinten donkerder">
Vijftig tinten donkerder

Vijftig tinten donkerder (in het Engels: Fifty Shades Darker) is een erotische roman van de Britse schrijfster Erika Leonard, onder het pseudoniem E.L. James. "Vijftig tinten donkerder" is het 2de deel van een trilogie. Het voorgaande deel heet "Vijftig tinten grijs" ("Fifty Shades of Grey") en het laatste deel heet "Vijftig tinten vrij" ("Fifty Shades Freed").

Anastasia Steele maakt een nieuwe start. Ze verbreekt alle contact met de miljardair Christian Grey. Ze krijgt een job bij een uitgeverij in Seattle, maar dat houdt Christian niet tegen om haar opnieuw te benaderen. Dit is natuurlijk niet zonder reden, hij heeft een nieuw aanbod voor haar en Anastasia kan er niet aan weerstaan. Hierdoor kent ze al vlug al zijn geheimen en de redenen waarom Christian zo beschadigd en veeleisend is. In "vijftig tinten donkerder" ontmoet Anastasia de vorige vrouwen van Christian. In deel 2 van de trilogie moet Anastasia de belangrijkste beslissing van haar leven nemen.



</doc>
<doc id="2997198" url="https://nl.wikipedia.org/wiki?curid=2997198" title="Vijftig tinten vrij">
Vijftig tinten vrij

Vijftig tinten vrij (in het Engels: "Fifty Shades Freed") is een erotische roman van de Britse schrijfster Erika Leonard, onder het pseudoniem E.L. James. Vijftig tinten vrij is het derde deel van een trilogie. Het eerste deel heet "Vijftig tinten grijs" ("Fifty Shades of Grey") en het tweede deel heet "Vijftig tinten donkerder" ("Fifty Shades Darker").



</doc>
<doc id="2997385" url="https://nl.wikipedia.org/wiki?curid=2997385" title="Acta Zoologica: Morphology and Evolution">
Acta Zoologica: Morphology and Evolution

Acta Zoologica: Morphology and Evolution is een internationaal, aan collegiale toetsing onderworpen wetenschappelijk tijdschrift op het gebied van de anatomie, morfologie en zoölogie. De naam wordt in literatuurverwijzingen meestal afgekort tot "Acta Zoolog." Het wordt uitgegeven door Wiley-Blackwell namens de Zweedse "Kungliga Vetenskapsakademien" en de Deense "Kongelige Danske Videnskabernes Selskab". Het is opgericht in 1920 en verschijnt 4 keer per jaar.


</doc>
<doc id="2997386" url="https://nl.wikipedia.org/wiki?curid=2997386" title="Anatomia, Histologia, Embryologia">
Anatomia, Histologia, Embryologia

Anatomia, Histologia, Embryologia: Journal of Veterinary Medicine Series C (ook Zentralblatt für Veterinärmedizin. Reihe C) is een internationaal, aan collegiale toetsing onderworpen wetenschappelijk tijdschrift op het gebied van de anatomie, morfologie en diergeneeskunde. De naam wordt in literatuurverwijzingen meestal afgekort tot "Anat. Histol. Embryol." Het wordt uitgegeven door Wiley-Blackwell namens de World Association of Veterinary Anatomists en verschijnt 4 keer per jaar.


</doc>
<doc id="2997387" url="https://nl.wikipedia.org/wiki?curid=2997387" title="Anatomical Record">
Anatomical Record

The Anatomical Record is een internationaal, aan collegiale toetsing onderworpen wetenschappelijk tijdschrift op het gebied van de anatomie en morfologie. De naam wordt in literatuurverwijzingen meestal afgekort tot "Anat. Rec." Het wordt uitgegeven door John Wiley & Sons namens de American Association of Anatomists en verschijnt maandelijks.


</doc>
<doc id="2997388" url="https://nl.wikipedia.org/wiki?curid=2997388" title="Anatomical Science International">
Anatomical Science International

Anatomical Science International is een internationaal, aan collegiale toetsing onderworpen wetenschappelijk tijdschrift op het gebied van de anatomie en morfologie. De naam wordt in literatuurverwijzingen meestal afgekort tot "Anat. Sci. Int." Het wordt uitgegeven door Springer Science+Business Media en verschijnt 4 keer per jaar.


</doc>
<doc id="2997393" url="https://nl.wikipedia.org/wiki?curid=2997393" title="Annals of Anatomy">
Annals of Anatomy

Annals of Anatomy is een internationaal, aan collegiale toetsing onderworpen wetenschappelijk tijdschrift op het gebied van de anatomie en morfologie. De naam wordt in literatuurverwijzingen meestal afgekort tot "Ann. Anat." Het wordt uitgegeven door Elsevier namens de Anatomische Gesellschaft en verschijnt tweemaandelijks. 

Het tijdschrift is opgericht in 1886 onder de naam "Anatomischer Anzeiger". De huidige naam dateert van 1991. 


</doc>
<doc id="2997396" url="https://nl.wikipedia.org/wiki?curid=2997396" title="Cells Tissues Organs">
Cells Tissues Organs

Cells Tissues Organs is een internationaal, aan collegiale toetsing onderworpen wetenschappelijk tijdschrift op het gebied van de anatomie, morfologie, celbiologie en ontwikkelingsbiologie. Het wordt uitgegeven door S. Karger AG en verschijnt maandelijks.


</doc>
<doc id="2997397" url="https://nl.wikipedia.org/wiki?curid=2997397" title="Clinical Anatomy">
Clinical Anatomy

Clinical Anatomy is een internationaal, aan collegiale toetsing onderworpen wetenschappelijk tijdschrift op het gebied van de anatomie en morfologie. De naam wordt in literatuurverwijzingen meestal afgekort tot "Clin. Anat." Het wordt uitgegeven door Wiley-Liss namens de American Association of Clinical Anatomists en verschijnt 8 keer per jaar. Het eerste nummer verscheen in 1988.


</doc>
<doc id="2997403" url="https://nl.wikipedia.org/wiki?curid=2997403" title="Developmental Dynamics">
Developmental Dynamics

Developmental Dynamics is een internationaal, aan collegiale toetsing onderworpen wetenschappelijk tijdschrift op het gebied van de anatomie, morfologie en ontwikkelingsbiologie. De naam wordt in literatuurverwijzingen meestal afgekort tot "Dev. Dynam." Het wordt uitgegeven door John Wiley & Sons namens de American Association of Anatomists en verschijnt maandelijks. Het eerste nummer verscheen in 1901.


</doc>
<doc id="2997404" url="https://nl.wikipedia.org/wiki?curid=2997404" title="Frontiers in Neuroanatomy">
Frontiers in Neuroanatomy

Frontiers in Neuroanatomy is een internationaal, aan collegiale toetsing onderworpen open access wetenschappelijk tijdschrift op het gebied van de anatomie, morfologie en neurologie. De naam wordt in literatuurverwijzingen meestal afgekort tot "Front. Neuroanat." Het wordt uitgegeven door de Zwitserse uitgeverij Frontiers. 

Het is een volledig elektronisch tijdschrift dat geen nummers kent; elk artikel wordt afzonderlijk online gezet nadat het is geaccepteerd en vormgegeven. 


</doc>
<doc id="2997405" url="https://nl.wikipedia.org/wiki?curid=2997405" title="Journal of Anatomy">
Journal of Anatomy

Journal of Anatomy is een internationaal, aan collegiale toetsing onderworpen wetenschappelijk tijdschrift op het gebied van de anatomie en morfologie. De naam wordt in literatuurverwijzingen meestal afgekort tot "J. Anat." Het wordt uitgegeven door Wiley-Blackwell namens de Britse Anatomical Society en verschijnt maandelijks.

Vanaf de oprichting in 1867 tot 1916 luidde de naam van het tijdschrift "Journal of Anatomy and Physiology".


</doc>
<doc id="2997417" url="https://nl.wikipedia.org/wiki?curid=2997417" title="Journal of Morphology">
Journal of Morphology

Journal of Morphology is een internationaal, aan collegiale toetsing onderworpen wetenschappelijk tijdschrift op het gebied van de anatomie en morfologie. De naam wordt in literatuurverwijzingen meestal afgekort tot "J. Morphol." Het wordt uitgegeven door John Wiley & Sons namens de Wistar Institute of Anatomy and Biology en verschijnt maandelijks. Het eerste nummer verscheen in 1887.


</doc>
<doc id="2997418" url="https://nl.wikipedia.org/wiki?curid=2997418" title="Microscopy Research and Technique">
Microscopy Research and Technique

Microscopy Research and Technique is een internationaal, aan collegiale toetsing onderworpen wetenschappelijk tijdschrift op het gebied van de microscopie. De naam wordt in literatuurverwijzingen meestal afgekort tot "Microsc. Res. Tech." Het wordt uitgegeven door Wiley-Blackwell en verschijnt maandelijks. Het eerste nummer verscheen in 1984. Tot 1992 was de titel "Journal of Electron Microscopy Technique".


</doc>
<doc id="2997419" url="https://nl.wikipedia.org/wiki?curid=2997419" title="Surgical and Radiologic Anatomy">
Surgical and Radiologic Anatomy

Surgical and Radiologic Anatomy is een internationaal, aan collegiale toetsing onderworpen wetenschappelijk tijdschrift op het gebied van de anatomie, chirurgie en beeldvormend medisch onderzoek. De naam wordt in literatuurverwijzingen meestal afgekort tot "Surg. Radiol. Anat." Het wordt uitgegeven door Springer Science+Business Media en verschijnt 10 keer per jaar.


</doc>
<doc id="2997420" url="https://nl.wikipedia.org/wiki?curid=2997420" title="Tissue and Cell">
Tissue and Cell

Tissue and Cell is een internationaal, aan collegiale toetsing onderworpen wetenschappelijk tijdschrift op het gebied van de anatomie, morfologie en celbiologie. De naam wordt in literatuurverwijzingen meestal afgekort tot "Tissue Cell". Het wordt uitgegeven door Elsevier en verschijnt tweemaandelijks.


</doc>
<doc id="2997421" url="https://nl.wikipedia.org/wiki?curid=2997421" title="Zoomorphology">
Zoomorphology

Zoomorphology is een internationaal, aan collegiale toetsing onderworpen wetenschappelijk tijdschrift op het gebied van de anatomie, morfologie en zoologie. Het wordt uitgegeven door Springer Science+Business Media en verschijnt 4 keer per jaar.


</doc>
<doc id="2997425" url="https://nl.wikipedia.org/wiki?curid=2997425" title="Andrologia">
Andrologia

Andrologia is een internationaal, aan collegiale toetsing onderworpen wetenschappelijk tijdschrift op het gebied van de andrologie. Het wordt uitgegeven door Wiley-Blackwell.


</doc>
<doc id="2997426" url="https://nl.wikipedia.org/wiki?curid=2997426" title="Asian Journal of Andrology">
Asian Journal of Andrology

Asian Journal of Andrology is een internationaal, aan collegiale toetsing onderworpen wetenschappelijk tijdschrift op het gebied van de andrologie, urologie en nefrologie. De naam wordt in literatuurverwijzingen meestal afgekort tot "Asian J. Androl." Het wordt uitgegeven door Nature Publishing Group namens de "Asian Society of Andrology" en verschijnt 4 keer per jaar.


</doc>
<doc id="2997427" url="https://nl.wikipedia.org/wiki?curid=2997427" title="International Journal of Andrology">
International Journal of Andrology

International Journal of Andrology is een internationaal, aan collegiale toetsing onderworpen wetenschappelijk tijdschrift op het gebied van de andrologie. De naam wordt in literatuurverwijzingen meestal afgekort tot "Int. J. Androl." Het wordt uitgegeven door Wiley-Blackwell namens het Comité Internacional de Andrologia en verschijnt tweemaandelijks.


</doc>
<doc id="2997428" url="https://nl.wikipedia.org/wiki?curid=2997428" title="Journal of Andrology">
Journal of Andrology

Journal of Andrology is een internationaal, aan collegiale toetsing onderworpen wetenschappelijk tijdschrift op het gebied van de andrologie. De naam wordt in literatuurverwijzingen meestal afgekort tot "J. Androl." Het wordt uitgegeven door Allen Press namens de American Society of Andrology en verschijnt tweemaandelijks.


</doc>
<doc id="2997430" url="https://nl.wikipedia.org/wiki?curid=2997430" title="Systems Biology in Reproductive Medicine">
Systems Biology in Reproductive Medicine

Systems Biology in Reproductive Medicine is een internationaal, aan collegiale toetsing onderworpen wetenschappelijk tijdschrift op het gebied van de voortplanting en de systeembiologie. De naam wordt in literatuurverwijzingen meestal afgekort tot "Syst. Biol. Reprod. Med." Het wordt uitgegeven door Informa Healthcare en verschijnt tweemaandelijks. Het eerste nummer verscheen in 1978.


</doc>
<doc id="2997452" url="https://nl.wikipedia.org/wiki?curid=2997452" title="Acta Anaesthesiologica Scandinavica">
Acta Anaesthesiologica Scandinavica

Acta Anaesthesiologica Scandinavica is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie.
De naam wordt in literatuurverwijzingen meestal afgekort tot "Acta Anaesthesiol. Scand."
Het wordt uitgegeven door Wiley-Blackwell namens de "Scandinavian Society of Anaesthesiology and Intensive Care Medicine". Het is opgericht in 1957 en verschijnt 10 keer per jaar.


</doc>
<doc id="2997454" url="https://nl.wikipedia.org/wiki?curid=2997454" title="Anaesthesia">
Anaesthesia

Anaesthesia is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie. Het wordt uitgegeven door Wiley-Blackwell namens de Association of Anaesthetists of Great Britain and Ireland en verschijnt maandelijks. Het eerste nummer verscheen in 1946.


</doc>
<doc id="2997845" url="https://nl.wikipedia.org/wiki?curid=2997845" title="Dorsolaterale prefrontale cortex">
Dorsolaterale prefrontale cortex

De dorsolaterale prefrontale cortex (DLPFC) of cortex praefrontalis dorsolateralis vormt het bovenste en buitenste deel van de prefrontale schors.

Het gebied komt globaal overeen met brodmanngebieden 9 en 46. De bloedvoorziening is vooral afhankelijk van de arteria cerebri media. De DLPFC heeft vele verbindingen met de nabijgelegen cortex orbitofrontalis, maar ook met verder weg gelegen gebieden in de hersenen, zoals de cortex parietalis posterior, de thalamus (de dorsomediale kern), basale kernen (nucleus caudatus) en hippocampus. Er zijn vele afferente banen vanuit gebieden waarnaar de zintuigen projecteren, zoals het visuele gebied, de gehoors- en tastgebieden. Het is een gebied waarnaar neurotransmittersystemen projecteren, zoals het systeem dat dopamine produceert. De myelinisatie (vorming van witte stof) in de hersenen is in de prefrontale schors het laatst voltooid.

De DLPFC wordt verantwoordelijk geacht voor planning en hoger aspecten van gecontroleerd gedrag, zoals executieve functies, het ‘monitoren’ van gedrag, en het onderdrukken van ongewenst gedrag en motoriek. De DLPFC functioneert niet in isolement, maar maakt deel uit van grootschalige netwerken in de hersenen zoals het centraal-executief netwerk, waarbij het processen coördineert als onder andere als het werkgeheugen en selectieve aandacht. Laesies van de DLPFC kunnen gepaard gaan met het dysexecutieve syndroom, en leiden tot een verminderde regulatie van emoties, denken en plannen van gedrag. Anatomische veranderingen in de DLPFC bij het ouder worden (zoals o.a. verlies aan volume van grijze stof en witte stof) liggen mogelijk ten grondslag aan vertraging van cognitieve functies bij ouderen en het minder goed functioneren van het werkgeheugen.


</doc>
<doc id="2997924" url="https://nl.wikipedia.org/wiki?curid=2997924" title="Anesthesiology">
Anesthesiology

Anesthesiology is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie. Het wordt uitgegeven door Lippincott Williams & Wilkins namens de American Society of Anesthesiologists en verschijnt maandelijks.


</doc>
<doc id="2997925" url="https://nl.wikipedia.org/wiki?curid=2997925" title="Annales Françaises d'Anesthesie et de Reanimation">
Annales Françaises d'Anesthesie et de Reanimation

Annales Françaises d'Anesthesie et de Reanimation is een aan collegiale toetsing onderworpen wetenschappelijk tijdschrift op het gebied van de anesthesiologie. De naam wordt in literatuurverwijzingen meestal afgekort tot "Ann. Fr. Anesth. Reanim." Het wordt uitgegeven door Elsevier namens de Société française d'anesthésie et de réanimation en verschijnt maandelijks. De artikelen zijn geschreven in het Frans, met titels en samenvattingen in het Frans en Engels.


</doc>
<doc id="2997926" url="https://nl.wikipedia.org/wiki?curid=2997926" title="BJA: British Journal of Anaesthesia">
BJA: British Journal of Anaesthesia

BJA: British Journal of Anaesthesia is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie. De naam wordt in literatuurverwijzingen meestal afgekort tot "Br. J. Anaesth." Het wordt uitgegeven door Oxford University Press namens het Britse Royal College of Anaesthetists en verschijnt maandelijks. Het eerste nummer verscheen in 1923.


</doc>
<doc id="2997927" url="https://nl.wikipedia.org/wiki?curid=2997927" title="Canadian Journal of Anesthesia">
Canadian Journal of Anesthesia

Canadian Journal of Anesthesia / Journal canadien d'anesthésie is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie.
De naam wordt in literatuurverwijzingen meestal afgekort tot "Can. J. Anesth."
Het wordt uitgegeven door Springer Science+Business Media namens de Canadian Anaesthetists' Society en verschijnt 11 keer per jaar.


</doc>
<doc id="2997949" url="https://nl.wikipedia.org/wiki?curid=2997949" title="The Clinical Journal of Pain">
The Clinical Journal of Pain

The Clinical Journal of Pain is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie en neurologie. De naam wordt in literatuurverwijzingen meestal afgekort tot "Clin. J. Pain". Het wordt uitgegeven door Lippincott Williams & Wilkins namens de American Academy of Pain Medicine en verschijnt 9 keer per jaar. Het eerste nummer verscheen in 1985.


</doc>
<doc id="2997950" url="https://nl.wikipedia.org/wiki?curid=2997950" title="Current Opinion in Anaesthesiology">
Current Opinion in Anaesthesiology

Current Opinion in Anaesthesiology is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie.
De naam wordt in literatuurverwijzingen meestal afgekort tot "Curr. Opin. Anaesthesiol."
Het wordt uitgegeven door Lippincott Williams & Wilkins.


</doc>
<doc id="2997951" url="https://nl.wikipedia.org/wiki?curid=2997951" title="European Journal of Anaesthesiology">
European Journal of Anaesthesiology

European Journal of Anaesthesiology is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie. De naam wordt in literatuurverwijzingen meestal afgekort tot "Eur. J. Anaesthesiol." Het wordt uitgegeven door Lippincott Williams & Wilkins namens de European Academy of Anaesthesiology en verschijnt maandelijks. Het eerste nummer verscheen in 1984.


</doc>
<doc id="2997952" url="https://nl.wikipedia.org/wiki?curid=2997952" title="European Journal of Pain">
European Journal of Pain

European Journal of Pain is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie en neurologie. De naam wordt in literatuurverwijzingen meestal afgekort tot "Eur. J. Pain". Het wordt uitgegeven door Springer Science+Business Media namens de International Association for the Study of Pain en verschijnt 10 keer per jaar.


</doc>
<doc id="2997953" url="https://nl.wikipedia.org/wiki?curid=2997953" title="International Journal of Obstetric Anesthesia">
International Journal of Obstetric Anesthesia

International Journal of Obstetric Anesthesia is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie; met name het gebruik van anesthesie in de verloskunde. De naam wordt in literatuurverwijzingen meestal afgekort tot "Int. J. Obstet. Anesth." Het wordt uitgegeven door Elsevier namens de Obstetric Anaesthetists' Association en verschijnt 4 keer per jaar.


</doc>
<doc id="2997962" url="https://nl.wikipedia.org/wiki?curid=2997962" title="Journal of Anesthesia">
Journal of Anesthesia

Journal of Anesthesia is een Japans, aan collegiale toetsing onderworpen wetenschappelijk tijdschrift op het gebied van de anesthesiologie. De naam wordt in literatuurverwijzingen meestal afgekort tot "J. Anesth." Het wordt uitgegeven door Springer Science+Business Media en verschijnt 4 keer per jaar.


</doc>
<doc id="2997963" url="https://nl.wikipedia.org/wiki?curid=2997963" title="Journal of Clinical Anesthesia">
Journal of Clinical Anesthesia

Journal of Clinical Anesthesia is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie. De naam wordt in literatuurverwijzingen meestal afgekort tot "J. Clin. Anesth." Het wordt uitgegeven door Elsevier en verschijnt 8 keer per jaar.


</doc>
<doc id="2997964" url="https://nl.wikipedia.org/wiki?curid=2997964" title="Journal of Clinical Monitoring and Computing">
Journal of Clinical Monitoring and Computing

Journal of Clinical Monitoring and Computing is een internationaal, aan collegiale toetsing onderworpen wetenschappelijk tijdschrift over patiëntbewakingsapparatuur in de anesthesiologie. De naam wordt in literatuurverwijzingen meestal afgekort tot "J. Clin. Monit. Comput." Het wordt uitgegeven door Springer Science+Business Media namens de European Society for Computing and Technology in Anaesthesia and Intensive Care en verschijnt 8 keer per jaar.


</doc>
<doc id="2997965" url="https://nl.wikipedia.org/wiki?curid=2997965" title="Journal of Neurosurgical Anesthesiology">
Journal of Neurosurgical Anesthesiology

Journal of Neurosurgical Anesthesiology is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie, met name het gebruik van anesthesie bij neurochirurgie. De naam wordt in literatuurverwijzingen meestal afgekort tot "J. Neurosurg. Anesthesiol." Het wordt uitgegeven door Lippincott Williams & Wilkins en verschijnt 4 keer per jaar.


</doc>
<doc id="2997987" url="https://nl.wikipedia.org/wiki?curid=2997987" title="Minerva Anestesiologica">
Minerva Anestesiologica

Minerva Anestesiologica is een Italiaans, Engelstalig, aan collegiale toetsing onderworpen wetenschappelijk tijdschrift op het gebied van de anesthesiologie en de intensieve zorg. De naam wordt in literatuurverwijzingen meestal afgekort tot "Minerva Anestesiol." Het wordt uitgegeven door de "Italian Society of Anesthesiology, Analgesia, Resuscitation and Intensive Care" en verschijnt maandelijks.


</doc>
<doc id="2997988" url="https://nl.wikipedia.org/wiki?curid=2997988" title="Pain (tijdschrift)">
Pain (tijdschrift)

Pain is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie en de neurologie. Het verschijnt tweewekelijks.


</doc>
<doc id="2997989" url="https://nl.wikipedia.org/wiki?curid=2997989" title="Pain Practice">
Pain Practice

Pain Practice is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie en neurologie. De naam wordt in literatuurverwijzingen meestal afgekort tot "Pain Pract." Het wordt uitgegeven door Wiley-Blackwell namens het World Institute of Pain en verschijnt 4 keer per jaar.


</doc>
<doc id="2997990" url="https://nl.wikipedia.org/wiki?curid=2997990" title="Paediatric Anaesthesia">
Paediatric Anaesthesia

Paediatric Anaesthesia is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie, met name het gebruik van anesthesie in de kindergeneeskunde. De naam wordt in literatuurverwijzingen meestal afgekort tot "Paediatr. Anaesth." Het wordt uitgegeven door Wiley-Blackwell en verschijnt maandelijks.


</doc>
<doc id="2997991" url="https://nl.wikipedia.org/wiki?curid=2997991" title="Regional Anesthesia and Pain Medicine">
Regional Anesthesia and Pain Medicine

Regional Anesthesia and Pain Medicine is een internationaal, aan collegiale toetsing onderworpen wetenschappelijk tijdschrift op het gebied van de anesthesiologie. De naam wordt in literatuurverwijzingen meestal afgekort tot "Reg. Anesth. Pain Med." Het wordt uitgegeven door Lippincott Williams & Wilkins namens de American Society of Regional Anesthesia en verschijnt tweemaandelijks.


</doc>
<doc id="2997992" url="https://nl.wikipedia.org/wiki?curid=2997992" title="Der Schmerz">
Der Schmerz

Der Schmerz is een Duitstalig, aan collegiale toetsing onderworpen wetenschappelijk tijdschrift op het gebied van de anesthesiologie en de neurologie. De naam wordt in literatuurverwijzingen meestal afgekort tot "Schmerz". Het wordt uitgegeven door Springer Science+Business Media namens de Sertürner Gesellschaft en verschijnt tweemaandelijks.


</doc>
<doc id="2998002" url="https://nl.wikipedia.org/wiki?curid=2998002" title="American Journal of Audiology">
American Journal of Audiology

American Journal of Audiology is een internationaal, aan collegiale toetsing onderworpen wetenschappelijk tijdschrift op het gebied van de audiologie. De naam wordt in literatuurverwijzingen meestal afgekort tot "Am. J. Audiol." Het wordt uitgegeven door American Speech-Language-Hearing Association. Het eerste nummer verscheen in 1991.


</doc>
<doc id="2998004" url="https://nl.wikipedia.org/wiki?curid=2998004" title="American Journal of Speech-Language Pathology">
American Journal of Speech-Language Pathology

American Journal of Speech-Language Pathology (ook AJSLP) is een internationaal, aan collegiale toetsing onderworpen wetenschappelijk tijdschrift op het gebied van de audiologie. De naam wordt in literatuurverwijzingen meestal afgekort tot "Am. J. Speech. Lang. Pathol." Het wordt uitgegeven door de American Speech-Language-Hearing Association en verschijnt 4 keer per jaar.


</doc>
<doc id="2998007" url="https://nl.wikipedia.org/wiki?curid=2998007" title="Audiology and Neuro-Otology">
Audiology and Neuro-Otology

Audiology and Neuro-Otology is een internationaal, aan collegiale toetsing onderworpen wetenschappelijk tijdschrift op het gebied van de audiologie en de neuro-otorinolaryngologie. De naam wordt in literatuurverwijzingen meestal afgekort tot "Audiol. Neuro Otol." Het wordt uitgegeven door S. Karger AG en verschijnt 6 keer per jaar.


</doc>
<doc id="2998010" url="https://nl.wikipedia.org/wiki?curid=2998010" title="Brain and Language">
Brain and Language

Brain and Language is een internationaal, aan collegiale toetsing onderworpen wetenschappelijk tijdschrift op het gebied van de 
audiologie, 
logopedie en 
neurologie.
De naam wordt in literatuurverwijzingen meestal afgekort tot "Brain Lang."


</doc>
<doc id="2998151" url="https://nl.wikipedia.org/wiki?curid=2998151" title="Sibrandus Elzoo Stratingh">
Sibrandus Elzoo Stratingh

Sibrandus Elzoo Stratingh (Groningen, 1774 - aldaar, 16 juni 1846) was een Nederlands hoogleraar geneeskunde. Hij wordt soms verward met zijn bijna-naamgenoot Sibrandus Ezn. Stratingh (1785-1841), hoogleraar scheikunde en uitvinder.

Sibrandus Elzoo Stratingh was de zoon van Sibrandus Stratingh, hoogleraar natuur- en scheikunde, en Elsina Groenevelt. Sibrandus jr. studeerde medicijnen in Groningen en promoveerde in 1798 op de dissertatie "De ophthalmia neonatorum". Al snel begon hij een praktijk als behandelend arts. Van 1815 tot 1844 was Stratingh hoogleraar in o.a. pathologie. In zijn loopbaan was hij verder werkzaam in toezichtcommissies. In 1831 werd hij lid van een landelijke commissie ter bestrijding van de cholera in Nederland.

Stratingh was zijn hele leven meer een praktiserend medicus dan een spreker of een schrijver. Behalve zijn proefschrift publiceerde hij nauwelijks iets. Als spreker moet hij ook geen succes zijn geweest: zelfs de gebruikelijke oratie bij zijn afscheid als rector van de Groningse universiteit in 1827 werd door een plaatsvervanger (Gabinus de Wal) geschreven en uitgesproken.



</doc>
<doc id="2998192" url="https://nl.wikipedia.org/wiki?curid=2998192" title="Hugh Welch Diamond">
Hugh Welch Diamond

Hugh Welch Diamond (Goudhurst, 1809 – Londen 21 juni 1886) was een Brits psychiater en fotograaf.

Diamond was de zoon van een chirurg. Hij studeerde medicijnen aan de Royal College of Surgeons en voerde vervolgens een artsenpraktijk in de Londense wijk Soho. In 1932 onderscheidde hij zich daar met zijn werk tijdens een cholera-epidemie. Later specialiseerde hij zich in het Bethlehem Hospital in de psychiatrie. Van 1848 tot 1858 was hij hoofd van de vrouwenafdeling van het 'Surrey County Asylum', een krankzinnigeninrichting te Surrey. Vervolgens opende hij een privé-inrichting voor vrouwelijke psychiatrische patiënten in de Londense wijk Twickenham.

Diamond is tegenwoordig nog vooral bekend door de serie van minstens 55 portretten die hij tussen 1848 en 1858 maakte van zijn vrouwelijke patiënten in de inrichting te Surrey. In een toespraak voor de Royal Society of Medicine betoogde hij dat de foto's konden dienen bij de behandeling en diagnose. De Londense professor in de medicijnen John Connoly kreeg toestemming van hem om de foto's te gebruiken bij een opstellenreeks over 'The Physiognomy of Insanity' (1858).

Diamond beschouwde zijn foto's waarschijnlijk op de eerste plaats als klinische documenten, maar lijkt als fanatiek amateurfotograaf toch ook artistieke aspiraties te hebben gehad, onder andere te beoordelen naar de belichting en de aandacht voor de achtergrond. Veel portretten uit de serie doen ook enigszins theatraal aan doordat afgebeelde patiënten attributen vasthouden of kleding dragen die iets zeggen over hun aandoening. Zo is er een patiënte gekleed als Shakespeares Ophelia, een andere vrouw draagt een crucifix en lijkt door een hemels licht te worden beschenen. Diamond bewoog zich ook in kunstenaarskringen en maakte ook foto-stillevens. Hij exposeerde tijdens de eerste fototentoonstelling van de Royal Society of Arts in 1852. Ook schreef hij diverse artikelen over fotografie en stimuleerde hij jonge fotografen, onder wie Henry Peach Robinson.

Diamond overleed in 1886 in Twickenham, Londen. Zijn werk is onder andere te zien in het het Twickenham Museum, het Metropolitan Museum of Art in New York City en het J. Paul Getty Museum in Los Angeles.




</doc>
<doc id="2998334" url="https://nl.wikipedia.org/wiki?curid=2998334" title="Clinical Linguistics and Phonetics">
Clinical Linguistics and Phonetics

Clinical Linguistics and Phonetics is een internationaal, aan collegiale toetsing onderworpen wetenschappelijk tijdschrift op het gebied van de audiologie en de logopedie. De naam wordt in literatuurverwijzingen meestal afgekort tot "Clin. Linguist. Phon." Het wordt uitgegeven door Informa Healthcare en verschijnt 8 keer per jaar.


</doc>
<doc id="2998335" url="https://nl.wikipedia.org/wiki?curid=2998335" title="Ear and Hearing">
Ear and Hearing

Ear and Hearing is een internationaal, aan collegiale toetsing onderworpen wetenschappelijk tijdschrift op het gebied van de audiologie, logopedie en de otorinolaryngologie. De naam wordt in literatuurverwijzingen meestal afgekort tot "Ear Hear." Het wordt uitgegeven door Williams And Wilkins namens de American Auditory Society en verschijnt tweemaandelijks.


</doc>
<doc id="2998336" url="https://nl.wikipedia.org/wiki?curid=2998336" title="Folia Phoniatrica et Logopaedica">
Folia Phoniatrica et Logopaedica

Folia Phoniatrica et Logopaedica is een internationaal, aan collegiale toetsing onderworpen wetenschappelijk tijdschrift op het gebied van de audiologie en de logopedie. De naam wordt in literatuurverwijzingen meestal afgekort tot "Folia Phoniatr. Logop." Het wordt uitgegeven door Karger namens de International Association of Logopedics and Phoniatrics en verschijnt tweemaandelijks.


</doc>
<doc id="2998337" url="https://nl.wikipedia.org/wiki?curid=2998337" title="Hearing Research">
Hearing Research

Hearing Research is een internationaal, aan collegiale toetsing onderworpen wetenschappelijk tijdschrift op het gebied van de audiologie. De naam wordt in literatuurverwijzingen meestal afgekort tot "Hear. Res." Het wordt uitgegeven door Springer Science+Business Media en verschijnt 24 keer per jaar.


</doc>
<doc id="2998338" url="https://nl.wikipedia.org/wiki?curid=2998338" title="International Journal of Audiology">
International Journal of Audiology

International Journal of Audiology is een internationaal, aan collegiale toetsing onderworpen wetenschappelijk tijdschrift op het gebied van de audiologie. De naam wordt in literatuurverwijzingen meestal afgekort tot "Int. J. Audiol." Het wordt uitgegeven door Informa Healthcare namens de British Society of Audiology en verschijnt maandelijks. Het eerste nummer verscheen in 1962.


</doc>
<doc id="2998344" url="https://nl.wikipedia.org/wiki?curid=2998344" title="Journal of the American Academy of Audiology">
Journal of the American Academy of Audiology

Journal of the American Academy of Audiology is een internationaal, aan collegiale toetsing onderworpen wetenschappelijk tijdschrift op het gebied van de audiologie. De naam wordt in literatuurverwijzingen meestal afgekort tot "J. Am. Acad. Audiol." Het wordt uitgegeven door de American Academy of Audiology en verschijnt 10 keer per jaar.


</doc>
<doc id="2998345" url="https://nl.wikipedia.org/wiki?curid=2998345" title="Journal of Communication Disorders">
Journal of Communication Disorders

Journal of Communication Disorders is een internationaal, aan collegiale toetsing onderworpen wetenschappelijk tijdschrift op het gebied van de audiologie, logopedie en revalidatie. De naam wordt in literatuurverwijzingen meestal afgekort tot "J. Comm. Disord." Het wordt uitgegeven door Elsevier en verschijnt tweemaandelijks.


</doc>
<doc id="2998346" url="https://nl.wikipedia.org/wiki?curid=2998346" title="Journal of Fluency Disorders">
Journal of Fluency Disorders

Journal of Fluency Disorders is een internationaal, aan collegiale toetsing onderworpen wetenschappelijk tijdschrift op het gebied van de audiologie. De naam wordt in literatuurverwijzingen meestal afgekort tot "J. Fluency Disord." Het wordt uitgegeven door Elsevier namens de Research Foundation for Communication Disorders en verschijnt 4 keer per jaar.


</doc>
<doc id="2998347" url="https://nl.wikipedia.org/wiki?curid=2998347" title="Journal of Speech, Language, and Hearing Research">
Journal of Speech, Language, and Hearing Research

Journal of Speech, Language, and Hearing Research is een internationaal, aan collegiale toetsing onderworpen wetenschappelijk tijdschrift op het gebied van de audiologie en logopedie. De naam wordt in literatuurverwijzingen meestal afgekort tot "J. Speech. Lang. Hear. Res." Het wordt uitgegeven door de American Speech-Language-Hearing Association en verschijnt tweemaandelijks.


</doc>
<doc id="2998348" url="https://nl.wikipedia.org/wiki?curid=2998348" title="Language and Speech">
Language and Speech

Language and Speech is een internationaal, aan collegiale toetsing onderworpen wetenschappelijk tijdschrift op het gebied van de audiologie en logopedie. De naam wordt in literatuurverwijzingen meestal afgekort tot "Lang. Speech". Het wordt uitgegeven door SAGE Publications en verschijnt 4 keer per jaar. Het eerste nummer verscheen in 1958.


</doc>
<doc id="2998349" url="https://nl.wikipedia.org/wiki?curid=2998349" title="Logopedics Phoniatrics Vocology">
Logopedics Phoniatrics Vocology

Logopedics Phoniatrics Vocology is een internationaal, aan collegiale toetsing onderworpen wetenschappelijk tijdschrift op het gebied van de logopedie. De naam wordt in literatuurverwijzingen meestal afgekort tot "Logoped. Phoniatr. Vocol." Het wordt uitgegeven door Informa Healthcare namens de "Nordisk samarbejdsråd for logopedi og foniatri" en verschijnt 4 keer per jaar.


</doc>
<doc id="2998640" url="https://nl.wikipedia.org/wiki?curid=2998640" title="Frontiers in Cellular Neuroscience">
Frontiers in Cellular Neuroscience

Frontiers in Cellular Neuroscience is een internationaal, aan collegiale toetsing onderworpen open access wetenschappelijk tijdschrift op het gebied van de neurowetenschappen. De naam wordt in literatuurverwijzingen meestal afgekort tot "Front. Cell. Neurosci." Het wordt uitgegeven door Frontiers en is opgericht in 2007.

Het tijdschrift publiceert onderzoek over de werking van de cellen van het zenuwstelsel zowel in de mens als in andere soorten. Voor een deel is dit interdisciplinair onderzoek dat raakt aan de anatomie, fysiologie, genetica, en de systeembiologie.

"Frontiers in Cellular Neuroscience" is een volledig elektronisch tijdschrift; er is geen gedrukte versie. Er komen geen nummers van uit; elk artikel wordt afzonderlijk online gepubliceerd zodra het goedgekeurd en vormgegeven is.

De hoofdredacteuren zijn Egidio D'Angelo (Universiteit van Pavia) en Christian Hansel (Erasmus Medisch Centrum).


</doc>
<doc id="2998910" url="https://nl.wikipedia.org/wiki?curid=2998910" title="Anton Reinhardt von Römer">
Anton Reinhardt von Römer

Anton Reinhardt von Römer (Elburg, 26 januari 1836 - Hilversum, 10 oktober 1911) was een Nederlands officier, later administrateur bij het Leger des Heils en amateur-kunstschilder.

Von Römer was lid van de in het "Nederland's Patriciaat" opgenomen geslacht Von Römer. Hij was een zoon van schout-bij-nacht Johan Frederik Emilius von Römer (1804-1865) en Lucia Sophia de Flavard de Wolff (1801-1888). Hij was een oom van seksuoloog Lucien von Römer (1873-1965). Hij trouwde in 1869 met Anna
Hermina Theodora Wilhelmina Evers (1836-1936). Zij kregen een zoon en een dochter, de laatste zijnde de kunstschilderes Lucia Sophia von Römer (1871-1921).

Von Römer werd in 1854 vrijwilliger bij het instructiebataljon, en in hetzelfde jaar korporaal titulair. In 1856 volgde bevordering tot sergeant titulair, in 1859 tot 2e luitenant-kwartiermeester. In 1865 werd hij bevorderd tot 1e luitenant-kwartiermeester. In 1875 werd hij kapitein bij de administratie van kleding en wapenen, en als zodanig werd hij in 1891 gepensioneerd.

Na zijn pensionering ging hij werken bij het Leger des Heils. Hij verzorgde daar de hoofdadministratie van het hoofdkwartier te Amsterdam. Daarnaast schilderde hij.



</doc>
<doc id="2999016" url="https://nl.wikipedia.org/wiki?curid=2999016" title="Congorood">
Congorood

Congorood is, net als methyloranje en methylrood, een azokleurstof en wordt onder andere als pH-indicator gebruikt. Congorood slaat bij een pH van 3,0 naar 5,2 van blauwviolet naar roodoranje om en is daardoor geschikt als indicator bij de zuur-basetitraties.

Alhoewel het zich sterk bindt aan cellulosevezels wordt congorood voor het verven van katoen en papier niet meer gebruikt, vooral omdat de kleur verandert bij aanraking met zweterige vingers, het in de was doorloopt en het giftig is. In een fotometer vertoont congorood een absorptiemaximum bij ongeveer 500 nm (boven pH 6). Met water vormt het een colloïdale oplossing. In organische oplosmiddelen zoals ethanol lost het echter veel beter op.

De structuurformule geeft een ongedissocieerde congoroodmolecule weer. Commercieel gezien wordt congorood overwegend als dinatriumzout verhandeld en toegepast, waarbij de beide sulfonzuurgroepen (-SOH) gedeprotoneerd zijn.

Congorood werd voor het eerst gemaakt in 1883 door Paul Bottiger, die werkte bij het Friedrich Bayer bedrijf in Elberfeld, Duitsland. Hij zocht naar textielverven waarbij een mordant (hechtmiddel) niet nodig was. Daar het bedrijf niet geïnteresseerd was in deze helderrode kleur, vroeg hij onder zijn eigen naam patent aan en verkocht het aan AGFA in Berlijn. AGFA bracht de verf onder de naam "Kongorot" op de markt, een aansprekende naam toentertijd in Duitsland tijdens de in 1884 gehouden Koloniale Conferentie van Berlijn, een belangrijke gebeurtenis in de kolonisatie van Afrika. De verf was een groot zakelijk succes voor AGFA. Gedurende de daarop volgende jaren werden om dezelfde redenen andere verven geïntroduceerd met gebruikmaking van de naam Congo: "Congo rubine, Congo corinth, brilliant Congo, Congo orange, Congo brown" en "Congo blue".

In de biologie wordt congorood gebruikt bij voedselonderzoeken. Eencelligen worden met gisten, die met congorood gekleurd zijn, vervoedert, waarbij men de voedselopname en de enzymatische vertering kan onderzoeken.

In de pathologie wordt congorood gebruikt voor het aantonen van amyloïdeafzettingen, die op amyloïdose wijzen.

Congopapier is een pH-indicatorpapier vergelijkbaar met lakmoespapier, dat een kleuromslag van rood naar blauw vertoont bij een pH-waarde van 3,0 naar 5,0. Het wordt speciaal gebruikt voor het aantonen van melkzuur, bijvoorbeeld in bacterieculturen (colibacteriën), voor de neutralisatieanalyse alsook voor het aantonen van vrij voorkomend zoutzuur in de maag.


</doc>
<doc id="2999324" url="https://nl.wikipedia.org/wiki?curid=2999324" title="Hydrophis jerdonii">
Hydrophis jerdonii

Hydrophis jerdonii is een slang uit de familie koraalslangachtigen (Elapidae) en de onderfamilie zeeslangen (Hydrophiinae). Het was lange tijd de enige soort uit het monotypische geslacht "Kerilia", dat niet meer wordt erkend. "Hydrophis jerdonii" werd voor het eerst wetenschappelijk beschreven door John Edward Gray in 1849. 

De soort komt voor in delen van zuidelijk Azië en leeft in de landen China, India, Indonesië, Maleisië, Myanmar en Sri Lanka.


</doc>
<doc id="2999325" url="https://nl.wikipedia.org/wiki?curid=2999325" title="Ephalophis greyae">
Ephalophis greyae

Ephalophis greyae is een slang uit de familie koraalslangachtigen (Elapidae) en de onderfamilie zeeslangen (Hydrophiinae). Het is de enige soort uit het monotypische geslacht "Ephalophis". De soortaanduiding is in het verleden ook geschreven als "greyi". "Ephalophis greyae" werd voor het eerst wetenschappelijk beschreven door Smith in 1931. 

De soort komt endemisch voor in delen van westelijk Australië.


</doc>
<doc id="2999336" url="https://nl.wikipedia.org/wiki?curid=2999336" title="Hydrelaps darwiniensis">
Hydrelaps darwiniensis

Hydrelaps darwiniensis is een slang uit de familie koraalslangachtigen (Elapidae) en de onderfamilie zeeslangen (Hydrophiinae). Het is de enige soort uit het monotypische geslacht "Hydrelaps". "Hydrelaps darwiniensis" werd voor het eerst wetenschappelijk beschreven door George Albert Boulenger in 1896. 

De soort komt endemisch voor in delen van Australië.


</doc>
<doc id="2999340" url="https://nl.wikipedia.org/wiki?curid=2999340" title="Kolpophis annandalei">
Kolpophis annandalei

Kolpophis annandalei is een slang uit de familie koraalslangachtigen (Elapidae) en de onderfamilie zeeslangen (Hydrophiinae). Het is de enige soort uit het monotypische geslacht "Kolpophis". "Kolpophis annandalei" werd voor het eerst wetenschappelijk beschreven door Laidlaw in 1901. De soort behoorde oorspronkelijk tot het geslacht "Distira", waardoor de verouderde wetenschappelijke naam in de literatuur wordt gebruikt.

De soort komt voor in delen van zuidelijk Azië.


</doc>
<doc id="2999357" url="https://nl.wikipedia.org/wiki?curid=2999357" title="Witzelsucht">
Witzelsucht

Witzelsucht (combinatie van de Duitse woorden "Witzeln", dat grap betekent, en "Sucht", dat verslaving of verlangen betekent) is een set van zeldzame neurologische symptomen gekenmerkt door een neiging tot woordspelingen te maken, ongepaste grappen te vertellen of zinloze verhalen in sociaal ongepaste situaties te vertellen. 

Ironisch genoeg is de persoon zelf ongevoelig voor humor geproduceerd door zichzelf of anderen om hem heen. Patiënten begrijpen niet dat hun gedrag onnatuurlijk is en reageren daarom ongewoon op reacties van anderen. Witzelsucht is een vorm van ontremd gedrag, of ontremming ("disinhibitie"), waarbij emotionele labiliteit en slecht inschattingsvermogen veel voorkomen. Ook zijn deze patiënten snel afgeleid en sociaal minder vaardig.

Bij deze aandoening hebben patiënten vaak schade aan de frontale kwab, met name als gevolg van een tumor of trauma in de rechter frontale kwab. 


</doc>
<doc id="2999411" url="https://nl.wikipedia.org/wiki?curid=2999411" title="IEEE Transactions on Systems, Man, and Cybernetics - Part B">
IEEE Transactions on Systems, Man, and Cybernetics - Part B

IEEE Transactions on Systems, Man, and Cybernetics - Part B: Cybernetics is een internationaal, aan collegiale toetsing onderworpen wetenschappelijk tijdschrift op het gebied van de regeltechniek, kunstmatige intelligentie en de cybernetica. De naam wordt in literatuurverwijzingen meestal afgekort tot "IEEE Trans. Syst. Man. Cybern. B Cybern." Het wordt uitgegeven door het Institute of Electrical and Electronics Engineers en verschijnt tweemaandelijks.


</doc>
<doc id="2999616" url="https://nl.wikipedia.org/wiki?curid=2999616" title="Sportfysiotherapie">
Sportfysiotherapie

Sportfysiotherapie is een specialisatie binnen de fysiotherapie die zich richt op de behandeling en begeleiding van sporters met lichamelijke klachten aan het houdings- en bewegingsapparaat.

De sportfysiotherapeut werkt over het algemeen in een praktijk, in het ziekenhuis of bij een sportvereniging.

De belangen voor de sportfysiotherapeuten in Nederland worden behartigd door de Nederlandse Vereniging voor Fysiotherapie in de Sportgezondheidszorg (NVFS).

Vanaf 2015 dient men in het bezit te zijn van een masterdiploma sportfysiotherapie om in het deelregister sportfysiotherapie van het Centraal Kwaliteitsregister (CKR) van het Koninklijk Nederlands Genootschap voor Fysiotherapie (KNGF) opgenomen te worden.


</doc>
<doc id="2999656" url="https://nl.wikipedia.org/wiki?curid=2999656" title="Thalassophis anomalus">
Thalassophis anomalus

Thalassophis anomalus is een slang uit de familie koraalslangachtigen (Elapidae) en de onderfamilie zeeslangen (Hydrophiinae).

Het is de enige soort uit het monotypische geslacht "Thalassophis". De soort behoorde enige tijd tot het geslacht roerstaartzeeslangen ("Hydrophis"). "Thalassophis anomalus" werd voor het eerst wetenschappelijk beschreven door Schmidt in 1852. 

De soort komt voor in delen van zuidelijk Azië.


</doc>
<doc id="2999798" url="https://nl.wikipedia.org/wiki?curid=2999798" title="IEEE Transactions on Information Technology in Biomedicine">
IEEE Transactions on Information Technology in Biomedicine

IEEE Transactions on Information Technology in Biomedicine is een internationaal, aan collegiale toetsing onderworpen wetenschappelijk tijdschrift over het gebruik van informatica en informatiesystemen in de biomedische wetenschappen. De naam wordt in literatuurverwijzingen meestal afgekort tot "IEEE Trans. Inform. Tech. Biomed." Het wordt uitgegeven door het Institute of Electrical and Electronics Engineers en verschijnt 4 keer per jaar.


</doc>
<doc id="3000056" url="https://nl.wikipedia.org/wiki?curid=3000056" title="Groeipijn">
Groeipijn

Groeipijn is een type pijn in ledematen die relatief vaak voorkomt bij kinderen.

De oorzaken van groeipijn zijn niet bekend. Het wordt niet geassocieerd met groeispurten en heeft dus mogelijk geen verband met de groei van het kind. Sommige onderzoekers stellen voor om de meer neutrale term "herhaaldelijke pijn in de ledematen tijdens de kindertijd" te gebruiken (Engels: "recurrent limb pain in childhood"). Groeipijn wordt niet geassocieerd met een serieuze ziekte. Enkele theorieën rond de oorzaken zijn een slechte lichaamshouding; verstoorde bloeddoorstroming; moeheid; en psychologische oorzaken. Sommige ouders zien een verband tussen groeipijn en periodes van lichamelijke inspanning of regelmatige stemmingswisselingen in het kind.

Groeipijn komt typisch voor in de spieren, niet de gewrichten, meestal in de benen en minder vaak in de armen. De pijn wordt meestal zowel links als rechts gevoeld, en treedt op aan het einde van de dag of 's nachts, waardoor het kind wakker wordt. De pijn kan variëren van licht tot zeer zwaar. De pijn verdwijnt tegen de ochtend, zonder huiduitslag of andere klinische tekenen van ontsteking achter te laten. De pijn kan elke nacht optreden of dagen- of maandenlang verdwijnen en dan weer terugkeren. Groeipijn verdwijnt meestal in de late kindertijd. Veel voorkomende groeipijn kan een aanzienlijk effect hebben op het leven van een kind.

Uit onderzoek kwam naar voren dat groeipijn tussen de 3% en 49% van kinderen treft. Groeipijn lijkt in twee verschillende leeftijdsgroepen op te treden: in kinderen tussen 3 en 5 jaar oud, en in kinderen tussen 8 en 12 jaar oud. Er is echter geen epidemiologisch onderzoek bekend die deze waarneming kan ondersteunen. Hoe groeipijn wordt ervaren, kan sterk variëren van kind tot kind.

De diagnose groeipijn wordt gesteld aan de hand van uiterlijke tekens zoals mank lopen. Laboratoriumonderzoek om andere oorzaken uit te sluiten wordt meestal niet gedaan als het kind de typische symptomen van groeipijn vertoont. Restless-legssyndroom wordt soms verkeerd gediagnoseerd als groeipijn.

Er is geen grootschalig onderzoek uitgevoerd naar de werkzaamheid van een bepaalde behandeling. Plaatselijke massage, een warm bad en pijnstillers als paracetamol worden veel gebruikt.



</doc>
<doc id="3000163" url="https://nl.wikipedia.org/wiki?curid=3000163" title="Hydrophis viperinus">
Hydrophis viperinus

Hydrophis viperinus is een slang uit de familie koraalslangachtigen (Elapidae) en de onderfamilie zeeslangen (Hydrophiinae).

Het was lange tijd de enige soort uit het monotypische geslacht "Praescutata", waardoor de verouderde wetenschappelijke naam in de literatuur wordt gebruikt. "Hydrophis viperinus" werd voor het eerst wetenschappelijk beschreven door Schmidt in 1852. De soort komt voor in delen van zuidelijk Azië.


</doc>
<doc id="3000206" url="https://nl.wikipedia.org/wiki?curid=3000206" title="International Journal of Medical Informatics">
International Journal of Medical Informatics

International Journal of Medical Informatics is een internationaal, aan collegiale toetsing onderworpen wetenschappelijk tijdschrift op het gebied van de medische informatiekunde. De naam wordt in literatuurverwijzingen meestal afgekort tot "Int. J. Med. Informat." Het wordt uitgegeven door Elsevier en verschijnt maandelijks.


</doc>
<doc id="3000217" url="https://nl.wikipedia.org/wiki?curid=3000217" title="Hydrophis caerulescens">
Hydrophis caerulescens

Hydrophis caerulescens is een giftige slang uit de familie koraalslangachtigen (Elapidae) en de onderfamilie zeeslangen (Hydrophiinae). Het was lange tijd de enige soort uit het monotypische geslacht "Polyodontognathus".

De soort behoorde lange tijd tot het geslacht "Hydrophis", waardoor de verouderde wetenschappelijke naam in de literatuur wordt gebruikt. "Hydrophis caerulescens" werd voor het eerst wetenschappelijk beschreven door George Shaw in 1802. Oorspronkelijk werd de wetenschappelijke naam "Hydrus Caerulescens" gebruikt. 

De soort komt voor in delen van zuidelijk Azië en Australië.

Er worden twee ondersoorten erkend, die onder andere verschillen in verspreidingsgebied.


</doc>
<doc id="3000277" url="https://nl.wikipedia.org/wiki?curid=3000277" title="Parahydrophis mertoni">
Parahydrophis mertoni

Parahydrophis mertoni is een slang uit de familie koraalslangachtigen (Elapidae) en de onderfamilie zeeslangen (Hydrophiinae). Het is de enige soort uit het monotypische geslacht "Parahydrophis".

De soort behoorde lange tijd tot het geslacht "Hydrophis", waardoor de verouderde wetenschappelijke naam in de literatuur wordt gebruikt. "Parahydrophis mertoni" werd voor het eerst wetenschappelijk beschreven door Roux in 1910. De soort komt voor in delen van zuidelijk Azië in Indonesië en in Australië.


</doc>
<doc id="3000327" url="https://nl.wikipedia.org/wiki?curid=3000327" title="Aipysurus">
Aipysurus

Aipysurus is een geslacht van slangen uit de familie koraalslangachtigen (Elapidae) en de onderfamilie zeeslangen (Hydrophiinae).

De groep werd voor het eerst wetenschappelijk beschreven door Bernard Germain de Lacépède in 1804. Er zijn negen soorten, inclusief de pas in 2012 beschreven soort "Aipysurus mosaicus". Alle soorten komen voor in delen van uiterst zuidelijk Azië en Australië. De meeste soorten komen endemisch voor in Australië.

De soorten "Aipysurus apraefrontalis" en "Aipysurus foliosquama" werden beschouwd als mogelijk uitgestorven omdat ze al meer dan 12 jaar niet waren gezien. In december 2015 werden exemplaren van beide soorten waargenomen voor de kust van Australië.

Geslacht "Aipysurus"


</doc>
<doc id="3001007" url="https://nl.wikipedia.org/wiki?curid=3001007" title="Journal of the American Medical Informatics Association">
Journal of the American Medical Informatics Association

Journal of the American Medical Informatics Association is een internationaal, aan collegiale toetsing onderworpen wetenschappelijk tijdschrift op het gebied van de medische informatiekunde. De naam wordt in literatuurverwijzingen meestal afgekort tot "J. Am. Med. Informat. Assoc." Het wordt uitgegeven door BMJ Group en verschijnt tweemaandelijks. Het eerste nummer verscheen in 1994.


</doc>
<doc id="3001052" url="https://nl.wikipedia.org/wiki?curid=3001052" title="Methods of Information in Medicine">
Methods of Information in Medicine

Methods of Information in Medicine (ook Methodik der Information in der Medizin) is een internationaal, aan collegiale toetsing onderworpen wetenschappelijk tijdschrift op het gebied van de medische informatiekunde. De naam wordt in literatuurverwijzingen meestal afgekort tot "Meth. Inform. Med." Het wordt uitgegeven door Schattauer Publishers namens de International Medical Informatics Association en de European Federation for Medical Informatics. Het is opgericht in 1962 en verschijnt tweemaandelijks.


</doc>
<doc id="3001185" url="https://nl.wikipedia.org/wiki?curid=3001185" title="Roerstaartzeeslangen">
Roerstaartzeeslangen

Roerstaartzeeslangen ("Hydrophis") zijn een geslacht van slangen uit de familie koraalslangachtigen (Elapidae) en de onderfamilie zeeslangen (Hydrophiinae).

De groep werd voor het eerst wetenschappelijk beschreven door Latreille in Sonnini & Latreille in 1801. Er zijn 46 soorten, inclusief de pas in 2012 beschreven "Hydrophis donaldi". Veel soorten behoorden vroeger tot andere geslachten, zoals de soorten uit het niet langer erkende geslacht "Leioselasma". Alle soorten komen voor in grote delen van de zeeën rond Azië en Australië.

Geslacht "Hydrophis"


</doc>
<doc id="3001236" url="https://nl.wikipedia.org/wiki?curid=3001236" title="Schildpadkopzeeslangen">
Schildpadkopzeeslangen

Schildpadkopzeeslangen ("Emydocephalus") zijn een geslacht van slangen uit de familie koraalslangachtigen (Elapidae) en de onderfamilie zeeslangen (Hydrophiinae).

De groep werd voor het eerst wetenschappelijk beschreven door Gerard Krefft in 1869. Er zijn drie soorten, inclusief de pas in 2011 beschreven "Emydocephalus szczerbaki". Alle soorten komen voor in delen van zuidelijk Azië en Australië.

De Nederlandstalige naam schildpadkopzeeslangen is te danken aan de merkwaardig gevormde kop, die we ook terugvinden in de wetenschappelijke naamgeving. "Emydocephalus" betekent vrij vertaald "schildpad" (emys) "kop" (cephalon). De bovenkaak draagt nog slechts de giftanden en de onderkaak heeft sterk gedegenereerde tandjes. Dit is een aanpassing op het eten van de eieren van vissen.

Geslacht "Emydocephalus"


</doc>
<doc id="3001297" url="https://nl.wikipedia.org/wiki?curid=3001297" title="Pseudolaticauda">
Pseudolaticauda

Pseudolaticauda was een geslacht van slangen uit de familie koraalslangachtigen (Elapidae) en de onderfamilie zeeslangen (Hydrophiinae).

De groep werd voor het eerst wetenschappelijk beschreven door Vladimir Emelyanovich Kharin in 1984. De twee soorten worden tegenwoordig tot het geslacht van de platstaarten ("Laticauda") gerekend. 


</doc>
<doc id="3001311" url="https://nl.wikipedia.org/wiki?curid=3001311" title="Paul Verhaeghe">
Paul Verhaeghe

Paul Verhaeghe (Roeselare, 5 november 1955) is een Belgisch hoogleraar klinische psychologie en psychoanalyse.

In 1978 studeerde Verhaeghe af als licentiaat in de psychologie aan de Rijksuniversiteit Gent (RUG). In 1985 behaalde hij zijn doctoraat in de psychologie (RUG) en in 1992 een speciaal doctoraat in psychodiagnostiek (RUG). Hij deed zijn psychoanalytische vorming eerst aan de Belgische School voor Psychoanalyse (eigen analyse bij J. Schotte), daarna aan de Ecole de la Cause freudienne.

Na zijn studies was hij werkzaam als klinisch psycholoog – psychotherapeut in een centrum Geestelijke GezondheidsZorg GGZ in Sint-Niklaas. Daarna als klinisch psycholoog – psychotherapeut in de Bijzondere Jeugdzorg in Eeklo. Eind 1981 startte hij zijn doctoraatsonderzoek aan de universiteit Gent. In 1992 werd hij benoemd tot hoofddocent. In 1996 verwierf hij de rang van gewoon hoogleraar. Hij doceert Klinische Psychodiagnostiek, Psychoanalytische Therapie en Gender Studies en was hoofd van de vakgroep Psychoanalyse en raadplegingspsychologie.

Als vakgroepvoorzitter motiveerde hij een nieuwe generatie psychoanalytisch geschoolde psychologen om empirisch en klinisch onderzoek te doen. Het accent van de vakgroep ligt op onderzoek naar de werkzaamheid van psychotherapeutische processen, zoals begrepen vanuit een psychoanalytische invalshoek, en naar een klinisch meer bruikbare vorm van psychodiagnostiek.

In 1998 werd Verhaeghe bekend met de publicatie van "Liefde in tijden van eenzaamheid", een psychoanalytische lezing van de postmoderne man-vrouwverhouding. Ondanks de moeilijkheidsgraad werd het boek een onverwacht succes en is het ondertussen in acht talen vertaald. In 2008 verscheen er een licht herwerkte versie bij De Bezige Bij.

Tot 2000 publiceerde hij vooral artikels waarin hij het werk van Sigmund Freud en Jacques Lacan combineerde tot een klinisch bruikbare theorie. Met "Over normaliteit en andere afwijkingen" (2002) bood hij een alternatief voor de DSM-diagnostiek; de Amerikaanse editie van het boek "On being normal and other disorders" kreeg de Goetheprijs. 
Een van de aandachtspunten in dit werk is een herdefiniëring van de aktuaalpathologie, een vergeten freudiaanse diagnostische categorie, waarin alexithymie en een gestoorde interpersoonlijke verhouding centraal staan.
Kort na 2000 maakte Verhaeghe deel uit van een studiegroep opgericht in de schoot van het IPA (International Psychoanalytic Association) over de raakvlakken tussen neurologie en psychoanalyse. De samenwerking met onder andere Jaak Panksepp en Mark Solms overtuigde hem van de onbruikbaarheid van elke benadering die de mens uitsluitend psychologisch of uitsluitend lichamelijk probeert te begrijpen. 
Op grond daarvan zal hij in "Het einde van de psychotherapie" een zeer kritische houding aannemen tegen het reduceren van psychologische en psychiatrische problemen tot neurobiologische, erfelijk bepaalde aandoeningen, en in "Identiteit" tegen een sciëntistische benadering van de psychologie.

Een essay in boekvorm (Verhaeghe, 2009) waarin hij zijn visie op het oedipuscomplex uitwerkte, kreeg bijzondere aandacht in de Angelsaksische wereld.

In 2010 werd hij door de Louise Bourgeois studio's (New York) uitgenodigd om mee te werken aan een essaybundel over haar werk. Hij kreeg als eerste de volledige toegang tot haar dagboeken en kon op grond daarvan een nieuwe visie op haar werk presenteren.

Vanaf de millenniumovergang ging zijn aandacht naar de explosieve groei van het aantal psychische stoornissen, de dominantie van een psychodiagnostiek gebaseerd op labels (DSM) en het verband met maatschappelijke veranderingen. In een lezing in Dublin (2007) stelde Verhaeghe dat de klassieke psychotherapie onder invloed van de labeldiagnostiek en een bepaalde invulling van evidence based onderzoek aan het verdwijnen is. De organisatoren plaatsten de video van de lezing op het net, waardoor zijn stellingen ruim aandacht kregen. De verdere uitwerking daarvan gaf aanleiding tot het boek "Het einde van de psychotherapie" (2009), dat op korte tijd zeven herdrukken kende.

Op grond van onderzoek met zijn vakgroep naar burn-out en depressie ging zijn aandacht steeds meer naar de gecombineerde effecten van maatschappelijke veranderingen en arbeidsorganisatie. Hij werkte dit uit in de Oikoslezing van 2010. De publicatie daarvan (Verhaeghe, 2011) en de digitale overname van de tekst door de website van de liberale denktank Liberales zorgden voor de nodige publieke belangstelling. 
In 2011 werd dit werk bij "Liberales" bekroond als ‘"essay van het jaar’".

Verdere uitdieping daarvan bracht hem tot de stelling dat de hedendaagse identiteit gebaseerd is op een dwingende neoliberale ideologie, en dat een dergelijke identiteitsvorming ingaat tegen onze evolutionair ingebakken sociale aard. Eind januari 2012 bracht Verhaeghe op een Belgische nationale stakingsdag een scherpe lezing in het kunstencentrum Vooruit Gent, waarin hij de bankencrisis als een bevestiging van de neoliberale ideologie beschouwt. De uitwerking daarvan op de Paul Verbraekenlezing in Antwerpen en de daarbij aansluitende publicatie van de tekst kreeg in Vlaanderen zeer veel aandacht. 
Deze lezing was gebaseerd op twee hoofdstukken van "Identiteit", een boek dat in het najaar van 2012 verscheen, en dat zowel in Nederland als in Vlaanderen zijn weg vond naar een breed publiek, zowel aan de linker- als aan de rechterzijde. Een Duitse en Engelse vertaling zijn ondertussen gepubliceerd.

In het eerste deel van "Identiteit" argumenteert Verhaeghe dat onze psychische identiteit een constructie is boven op een evolutionair gegronde onderbouw. Evolutionair beschouwd is de mens een sociale diersoort waarin twee tegenovergestelde gedragstendensen aan het werk zijn: enerzijds een gerichtheid op gemeenschap en delen, anderzijds een gerichtheid op individualisme en nemen. Welke van de twee tendensen er de overhand krijgt in de identiteitsconstructie wordt bepaald door het maatschappijmodel. In het tweede deel beschrijft hij de huidige maatschappij als neoliberaal, waarbij hij het neoliberalisme opvat als een nieuwe versie van het sociaal darwinisme. De daardoor bepaalde identiteitsontwikkeling is volgens hem zeer negatief, omdat ze ingaat tegen de sociale aard van de mens. De negatieve impact van het neoliberalisme vindt hij ook terug in de organisatie van het onderwijs, het wetenschappelijk onderzoek en de gezondheidszorg. In het laatste hoofdstuk stelt hij dat verandering van onder uit zal moeten gebeuren, aangezien de neoliberale ideologie ondertussen deel uitmaakt van onze identiteit.

In december 2011 werden hij en zijn vakgroep in "De Standaard" bekritiseerd door enkele Gentse wetenschapsfilosofen, waaronder Maarten Boudry en Griet Vandermassen, die hem de onwetenschappelijkheid van de psychoanalyse verweten. Verhaeghe's collega Stijn Vanheule verdedigde de psychoanalyse bij "Peeters & Pichal" tegen de kritiek van Boudry en Vandermassen.

Ook de publicatie van "Identiteit" werd met kritiek onthaald: Verhaeghes kritiek op het neoliberalisme, het "sciëntisme", "Big Pharma" en DSM-V werd "sterk overtrokken" bevonden, hij zou "neoliberalisme" als zondebok gebruiken voor alle moderne problemen, waardoor die term een 'vergaarbak vol contradicties' wordt, en paradoxaal genoeg zou hij in zijn "litanie tegen onheilsprofeten" er zelf een zijn. De discussie werd door een groep psychoanalytisch georiënteerde wetenschapsfilosofen genuanceerd en in een ruimer debat geplaatst over wat wetenschap is.

Alhoewel Paul Verhaeghe twee maal gedoctoreerd is in de psychologie en er gewoon hoogleraar in is, is hij op dit moment geen erkend psycholoog. Die beroepstitel is in België beschermd sinds de wet van 8 november 1993. De procedure om de titel psycholoog te mogen dragen is in zijn geval eenvoudig. De reden waarom hij deze beroepstitel niet wenst te dragen heeft hij nooit publiek gemaakt. Het betekent wel dat hij niet gebonden is aan de deontologische code van Belgische psychologen.

Paul Verhaeghe publiceerde meer dan tweehonderd artikels en verscheidene boeken. De volledige publicatielijst vindt men terug op de website van de universiteit Gent en op de website van de auteur zelf.



</doc>
<doc id="3001318" url="https://nl.wikipedia.org/wiki?curid=3001318" title="Mie Branders">
Mie Branders

Mie Branders (9 maart 1964) is een Belgisch arts en politica voor de PVDA.

Ze studeerde in 1989 af aan de UIA Faculteit Geneeskunde. Daarop aansluitend ging ze aan de slag als dokter bij Geneeskunde voor het Volk te Hoboken. 

In 2000 was ze lijsttrekster voor de PVDA+ in het district Hoboken. Haar partij behaalde 6,7 %, voldoende voor een mandaat in de districtsraad.. In 2006 slaagde ze erin om het aantal stemmen voor haar partij te verdubbelen, met een tweede raadslid tot gevolg. Zelf kreeg ze 1.136 naamstemmen. Hierdoor ontstond er een bestuurscrisis in Hoboken, waar de coalitie van sp.a-Spirit, VLD-Vivant, CD&V-N-VA enkel verder kon als minderheidskabinet. Het alternatief was een bestuursmeerderheid met PVDA of Vlaams Belang-VLOTT te vormen. Zowel VLD als N-VA stelden een veto tegen een bestuursdeelname van de PVDA. Het Vlaams Belang was voor alle partijen onbespreekbaar. Zo kwam er uiteindelijk een minderheidskabinet tot stand, de PVDA besloot constructief oppositie te voeren in het district.

In 2009 ging ze aan de slag bij de UA, waar ze huisartsgericht onderwijs doceert. Op 17 januari 2012 ontving ze een gemeentelijke administratieve sanctie (GAS-boete) na een grieppreventie-actie van Geneeskunde voor het Volk op de Grote Markt te Antwerpen. Ze verklaarde onmiddellijk de GAS-boete niet te zullen betalen, waarin ze geruggesteund werd door Peter Mertens. Daarnaast stelden ze dat er politieke motieven van het stadsbestuur in het spel zouden zijn. Kort daarop verklaarde het stadsbestuur de boete te halveren, maar ook dat weigerden ze te betalen. Vervolgens namen ze een advocaat onder de arm om de GAS-boete aan te vechten. Het proces vond plaats in het Antwerpse gerechtsgebouw op 20 september 2012.

Bij de lokale verkiezingen van 2012 verdubbelde de PVDA onder leiding van Branders opnieuw haar aantal stemmen en raadsleden. Ze werd verkozen met 1.818 voorkeurstemmen, hiermee was ze de tweede populairste politica van het district. Ze moest enkel Kathelijne Toen (N-VA) laten voorgaan die 2.237 naamstemmen kreeg, eervol derde was Tom De Boeck (sp.a-Groen) met 917 voorkeurstemmen.
Uiteindelijk zetelt ze in de gemeenteraad van de stad Antwerpen waar ze met 2.145 voorkeurstemmen ook in verkozen is.


</doc>
<doc id="3001334" url="https://nl.wikipedia.org/wiki?curid=3001334" title="Elapinae">
Elapinae

Elapinae is een onderfamilie van slangen die behoort tot de familie koraalslangachtigen (Elapidae). Er zijn enige honderden soorten in 44 geslachten.

De groep werd voor het eerst wetenschappelijk beschreven door Friedrich Boie in 1827. Alle soorten zijn giftig. De beet van sommige elapiden is zeer gevaarlijk voor de mens en kan fataal aflopen.



</doc>
<doc id="3001742" url="https://nl.wikipedia.org/wiki?curid=3001742" title="Cryptophis nigrescens">
Cryptophis nigrescens

Cryptophis nigrescens is een slang uit de familie koraalslangachtigen (Elapidae) en de onderfamilie Elapinae. Het was lange tijd de enige soort uit het geslacht "Cryptophis".

De soort behoorde lange tijd tot het geslacht "Rhinoplocephalus", waardoor de verouderde wetenschappelijke naam in de literatuur wordt gebruikt. "Cryptophis nigrescens" werd voor het eerst wetenschappelijk beschreven door Albert Carl Lewis Gotthilf Günther in 1862. De soort komt endemisch voor in delen van oostelijk Australië.


</doc>
<doc id="3001743" url="https://nl.wikipedia.org/wiki?curid=3001743" title="Cryptophis">
Cryptophis

Cryptophis is een geslacht van slangen uit de familie koraalslangachtigen (Elapidae) en de onderfamilie Elapinae.

Er zijn vijf verschillende soorten, veel soorten behoorden lange tijd tot andere geslachten zoals "Rhinoplocephalus" en "Hoplocephalus" waardoor de verouderde wetenschappelijke namen in de literatuur worden gebruikt. Het geslacht "Cryptophis" werd voor het eerst wetenschappelijk beschreven door Eric Worrell in 1961. De soorten komen voor in delen van Australië en Papoea-Nieuw-Guinea.


</doc>
<doc id="3001748" url="https://nl.wikipedia.org/wiki?curid=3001748" title="Ringhalscobra">
Ringhalscobra

De ringhalscobra ("Hemachatus haemachatus") is een giftige slang uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Hemachatus".

De soort werd eerder beschreven als "Vipere haemachate" en behoorde lange tijd tot het geslacht "Sipedon", waardoor de verouderde wetenschappelijke naam in de literatuur wordt gebruikt. De ringhalscobra werd voor het eerst wetenschappelijk beschreven door Pierre Joseph Bonnaterre in 1790. 

De ringhalscobra bereikt een lengte tot ongeveer een meter, uitschieters kunnen nog langer worden. De ringhalscobra heeft kleine richeltjes op de schubben, zodat deze ruw aanvoelen. Het is een van de zogenaamde 'spugende cobra's', die het gif in het gelaat van een vijand spugen. De cobra is levendbarend en kan tot 60 juvenielen baren.

De soort komt voor in delen van zuidelijk Afrika.


</doc>
<doc id="3001761" url="https://nl.wikipedia.org/wiki?curid=3001761" title="Hemibungarus calligaster">
Hemibungarus calligaster

Hemibungarus calligaster is een slang uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Hemibungarus".

De soort behoorde lange tijd tot het geslacht "Calliophis", waardoor de verouderde wetenschappelijke naam in de literatuur wordt gebruikt. "Hemibungarus calligaster" werd voor het eerst wetenschappelijk beschreven door Arend Friedrich August Wiegmann in 1835. De soort komt endemisch voor in de Filipijnen.

Er worden drie ondersoorten erkend, die onder andere verschillen in verspreidingsgebied.


</doc>
<doc id="3001769" url="https://nl.wikipedia.org/wiki?curid=3001769" title="Loveridgelaps elapoides">
Loveridgelaps elapoides

Loveridgelaps elapoides is een slang uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Loveridgelaps".

"Loveridgelaps elapoides" werd voor het eerst wetenschappelijk beschreven door George Albert Boulenger in 1890. De soort komt endemisch voor op de Salomonseilanden. De soort behoorde lange tijd tot het geslacht "Hoplocephalus", waardoor de verouderde wetenschappelijke naam in de literatuur wordt gebruikt.


</doc>
<doc id="3001792" url="https://nl.wikipedia.org/wiki?curid=3001792" title="Micropechis ikaheka">
Micropechis ikaheka

Micropechis ikaheka is een slang uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Micropechis".

De soort behoorde eerder tijd tot het geslacht "Coluber", waardoor de verouderde wetenschappelijke naam in de literatuur wordt gebruikt. "Micropechis ikaheka" werd voor het eerst wetenschappelijk beschreven door René Primevère Lesson in 1830. De soort komt endemisch voor in delen Indonesië.


</doc>
<doc id="3001808" url="https://nl.wikipedia.org/wiki?curid=3001808" title="Arizonakoraalslang">
Arizonakoraalslang

De arizonakoraalslang ("Micruroides euryxanthus") is een slang uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Micruroides".

De soort behoorde lange tijd tot het niet langer erkende geslacht "Elaps", waardoor de verouderde wetenschappelijke naam in de literatuur wordt gebruikt. De arizonakoraalslang werd voor het eerst wetenschappelijk beschreven door Robert Kennicott in 1860. De soort komt voor in delen van Noord- en Midden-Amerika in het zuidwesten van de Verenigde Staten en het noorden van Mexico.

Er worden drie ondersoorten erkend, die onder andere verschillen in verspreidingsgebied.


</doc>
<doc id="3001854" url="https://nl.wikipedia.org/wiki?curid=3001854" title="Salomonelaps par">
Salomonelaps par

Salomonelaps par is een slang uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Salomonelaps".

De slang behoorde lange tijd tot het geslacht "Hoplocephalus", waardoor de verouderde wetenschappelijke naam in de literatuur wordt gebruikt. "Salomonelaps par" werd voor het eerst wetenschappelijk beschreven door George Albert Boulenger in 1884. De soort komt endemisch voor op de Salomonseilanden.


</doc>
<doc id="3001880" url="https://nl.wikipedia.org/wiki?curid=3001880" title="Ogmodon vitianus">
Ogmodon vitianus

Ogmodon vitianus is een slang uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Ogmodon".

"Ogmodon vitianus" werd voor het eerst wetenschappelijk beschreven door Wilhelm Peters in 1864. De slang komt endemisch voor in Fiji.


</doc>
<doc id="3001881" url="https://nl.wikipedia.org/wiki?curid=3001881" title="Australische tijgerslang">
Australische tijgerslang

De Australische tijgerslang ("Notechis scutatus") is een slang uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Notechis".

De soort behoorde lange tijd tot het geslacht "Hoplocephalus", waardoor de verouderde wetenschappelijke naam in de literatuur wordt gebruikt. "Notechis scutatus" werd voor het eerst wetenschappelijk beschreven door Wilhelm Peters in 1861. 

De huidkleur varieert van grijs tot licht- of donkerbruin dan wel olijfkleurig, dikwijls met smalle, gele dwarsbanden. De lichaamslengte bedraagt 100 tot 210 cm.

Deze overwegend dagactieve, terrestrische slang is soms ook actief in de ochtend- en avondschemering, zolang het weer goed is. Zijn voedsel bestaat voornamelijk uit kikkers, die hij met zijn gif verlamt. Als hij zich bedreigd voelt, maakt hij zijn hals breed en tilt zijn voorlichaam omhoog.

De worp bestaat meestal uit 30 jongen.

Deze soort komt endemisch voor in Australië.


</doc>
<doc id="3001891" url="https://nl.wikipedia.org/wiki?curid=3001891" title="Parasuta dwyeri">
Parasuta dwyeri

Parasuta dwyeri is een slang uit de familie koraalslangachtigen (Elapidae) en de onderfamilie Elapinae. Het was lange tijd de enige soort uit het geslacht "Parasuta".

"Parasuta dwyeri" werd voor het eerst wetenschappelijk beschreven door Eric Worrell in 1956. De soort behoorde lange tijd tot het geslacht "Suta", waardoor de verouderde wetenschappelijke naam in de literatuur wordt gebruikt. De slang komt endemisch voor in Australië.


</doc>
<doc id="3001892" url="https://nl.wikipedia.org/wiki?curid=3001892" title="Parapistocalamus hedigeri">
Parapistocalamus hedigeri

Parapistocalamus hedigeri is een slang uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Parapistocalamus".

"Parapistocalamus hedigeri" werd voor het eerst wetenschappelijk beschreven door Jean Roux in 1934. De soortaanduiding "hedigeri" is een eerbetoon aan de Zwitserse bioloog Heini Hediger (1908 - 1992).

De soort leeft in Azië en komt endemisch voor in delen van Papoea-Nieuw-Guinea. De habitat bestaat uit vochtige bossen, de slang houdt zich vaak op tussen rottende bladeren of onder boomstammen. Door politieke conflicten was het lange tijd moeilijk om de slang goed te onderzoeken. De soort staat bekend als erg zeldzaam.


</doc>
<doc id="3001893" url="https://nl.wikipedia.org/wiki?curid=3001893" title="Parasuta">
Parasuta

Parasuta is een geslacht van slangen uit de familie koraalslangachtigen (Elapidae) en de onderfamilie Elapinae.

"Parasuta" werd voor het eerst wetenschappelijk beschreven door Eric Worrell in 1961. Er zijn zes soorten, die endemisch voorkomen in Australië.


</doc>
<doc id="3001935" url="https://nl.wikipedia.org/wiki?curid=3001935" title="Aspidomorphus">
Aspidomorphus

Aspidomorphus is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Leopold Fitzinger in 1843. Er zijn drie soorten die voorkomen in delen van Azië, alle soorten komen endemisch voor in Indonesië.

Geslacht "Aspidomorphus"


</doc>
<doc id="3001940" url="https://nl.wikipedia.org/wiki?curid=3001940" title="Schildcobra's">
Schildcobra's

Schildcobra's ("Aspidelaps") zijn een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Leopold Fitzinger in 1843. Er zijn twee soorten die voorkomen in delen van zuidelijk Afrika. Schildcobra's danken hun Nederlandstalige naam aan de vergrote bovenlipschub. In vergelijking met andere cobra's graven ze veel.

Geslacht "Aspidelaps"


</doc>
<doc id="3002462" url="https://nl.wikipedia.org/wiki?curid=3002462" title="Simoselaps">
Simoselaps

Simoselaps is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Giorgio Jan in 1859. Er zijn vijf soorten die endemisch voorkomen in delen van Australië.

Geslacht "Simoselaps"


</doc>
<doc id="3002463" url="https://nl.wikipedia.org/wiki?curid=3002463" title="Sinomicrurus">
Sinomicrurus

Sinomicrurus is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Joseph Bruno Slowinski, Jeff Boundy en Robin Lawson in 2001. Er zijn vijf soorten die voorkomen in delen van Azië.

Geslacht "Sinomicrurus"


</doc>
<doc id="3002464" url="https://nl.wikipedia.org/wiki?curid=3002464" title="Suta">
Suta

Suta is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Eric Worrell in 1961. Er zijn vier soorten die endemisch voorkomen in delen van Australië.

Geslacht "Suta"


</doc>
<doc id="3002465" url="https://nl.wikipedia.org/wiki?curid=3002465" title="Toxicocalamus">
Toxicocalamus

Toxicocalamus is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door George Albert Boulenger in 1896. Er zijn elf soorten die voorkomen in delen van Azië. Alle soorten zijn endemisch in Indonesië, de meeste soorten komen alleen voor op Papoea-Nieuw-Guinea.

Geslacht "Toxicocalamus"


</doc>
<doc id="3002466" url="https://nl.wikipedia.org/wiki?curid=3002466" title="Tropidechis carinatus">
Tropidechis carinatus

Tropidechis carinatus is een geslacht van slangen uit de familie koraalslangachtigen (Elapidae) en de onderfamilie Elapinae. Het is de enige soort uit het monotypische geslacht "Tropidechis". Vroeger was er nog een tweede soort; "Tropidechis sadlieri", maar deze wordt niet langer als zodanig erkend.

De soort werd voor het eerst wetenschappelijk beschreven door Gerard Krefft in 1863. "Tropidechis carinatus" komt endemisch voor in delen van Australië.


</doc>
<doc id="3002467" url="https://nl.wikipedia.org/wiki?curid=3002467" title="Vermicella">
Vermicella

Vermicella is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door John Edward Gray "in" Günther in 1858. Er zijn vijf soorten die endemisch voorkomen in delen van Australië.

Geslacht "Vermicella"


</doc>
<doc id="3002468" url="https://nl.wikipedia.org/wiki?curid=3002468" title="Walterinnesia">
Walterinnesia

Walterinnesia is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Fernand Lataste in 1887. De naam is een eerbetoon aan Walter Innes, conservator van een museum in Caïro, die een exemplaar aan Lataste had bezorgd.

Er zijn twee soorten die voorkomen in delen van het Arabisch Schiereiland en noordoostelijk Afrika.

Geslacht "Walterinnesia"


</doc>
<doc id="3002497" url="https://nl.wikipedia.org/wiki?curid=3002497" title="Pseudechis">
Pseudechis

Pseudechis is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Johann Georg Wagler in 1830. Er zijn acht soorten die voorkomen in delen van zuidelijk Azië en Australië.

Geslacht "Pseudechis"


</doc>
<doc id="3002499" url="https://nl.wikipedia.org/wiki?curid=3002499" title="Pseudohaje">
Pseudohaje

Pseudohaje is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Albert Günther in 1858. Er zijn twee soorten die voorkomen in delen van Afrika.

Geslacht "Pseudohaje"


</doc>
<doc id="3002500" url="https://nl.wikipedia.org/wiki?curid=3002500" title="Pseudonaja">
Pseudonaja

Pseudonaja is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Albert Carl Lewis Gotthilf Günther in 1858. Er zijn tien soorten die voorkomen in delen van Azië en Australië.

Geslacht "Pseudonaja"


</doc>
<doc id="3002503" url="https://nl.wikipedia.org/wiki?curid=3002503" title="Rhinoplocephalus bicolor">
Rhinoplocephalus bicolor

Rhinoplocephalus bicolor is een slang uit de familie koraalslangachtigen (Elapidae) en de onderfamilie Elapinae.

"Rhinoplocephalus bicolor" werd voor het eerst wetenschappelijk beschreven door Müller in 1885. De soort komt voor in delen van zuidelijk Azië en Australië.

Tot recentelijk bestond het geslacht "Rhinoplocephalus" uit vijf soorten. Tegenwoordig is de groep monotypisch en wordt slechts door deze soort vertegenwoordigd.


</doc>
<doc id="3002627" url="https://nl.wikipedia.org/wiki?curid=3002627" title="Calliophis">
Calliophis

Calliophis is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door John Edward Gray in 1835. Er zijn tien soorten, inclusief de pas in 2012 beschreven soort "Calliophis castoe". Alle soorten komen voor in delen van zuidelijk Azië.

Geslacht "Calliophis"


</doc>
<doc id="3002628" url="https://nl.wikipedia.org/wiki?curid=3002628" title="Demansia">
Demansia

Demansia is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door John Edward Gray in 1842. Er zijn dertien soorten die voorkomen in delen van Azië en in Australië.

Geslacht "Demansia"


</doc>
<doc id="3002629" url="https://nl.wikipedia.org/wiki?curid=3002629" title="Denisonia">
Denisonia

Denisonia is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Gerard Krefft in 1869. Er zijn twee soorten die endemisch voorkomen in delen van Australië.

Geslacht "Denisonia"


</doc>
<doc id="3002630" url="https://nl.wikipedia.org/wiki?curid=3002630" title="Cacophis">
Cacophis

Cacophis is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Albert Carl Lewis Gotthilf Günther in 1863. Er zijn vier soorten die endemisch voorkomen in delen van Australië.

Geslacht "Cacophis"


</doc>
<doc id="3003323" url="https://nl.wikipedia.org/wiki?curid=3003323" title="GGZ Delfland">
GGZ Delfland

GGZ Delfland is een instelling voor geestelijke gezondheidszorg (ggz) aan mensen met psychische problemen en psychiatrische stoornissen in de Nederlandse provincie Zuid-Holland, met vestigingen in Delft, Rotterdam, Den Haag, Bergschenhoek, Naaldwijk, Vlaardingen en Schiedam. Het is in 1999 ontstaan door een fusie van verschillende andere instellingen. 

De instelling heeft ruim 900 medewerkers en 410 bedden. Jaarlijks wordt zorg verleend aan ruim 15.000 patiënten en cliënten. Het zorgaanbod is breed en bestaat uit poliklinische en klinische geestelijke gezondheidszorg, kinder- en jeugdpsychiatrie, ziekenhuispsychiatrie, preventie, dagbesteding en hulp bij re-integratie. Daarnaast worden er opleidingen gegeven en wetenschappelijk onderzoek verricht.

De geschiedenis van GGZ Delfland gaat terug tot ongeveer 1394, toen het Sint Joris Gasthuis werd gesticht, later bekend als psychiatrisch centrum Joris. In 1999 fuseerden het psychiatrisch centrum Joris, het RIAGG Delft en de psychiatrische afdeling van het Reinier de Graaf Gasthuis en vormden zo GGZ Delfland.



</doc>
<doc id="3003382" url="https://nl.wikipedia.org/wiki?curid=3003382" title="Echiopsis">
Echiopsis

Echiopsis is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Leopold Fitzinger in 1843. "Echiopsis curta" komt endemisch voor in delen van westelijk Australië.

Tot recentelijk waren er twee soorten, tegenwoordig is het geslacht monotypisch en wordt het vertegenwoordigd door slechts een enkele soort; "Echiopsis curta". De andere soort, "Echiopsis atriceps", wordt tegenwoordig tot het geslacht "Paroplocephalus" gerekend en heeft tegenwoordig dus de wetenschappelijke naam "Paroplocephalus atriceps". 


</doc>
<doc id="3003384" url="https://nl.wikipedia.org/wiki?curid=3003384" title="Drysdalia">
Drysdalia

Drysdalia is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Eric Worrell in 1961. Er zijn drie soorten die endemisch voorkomen in delen van Australië.

Geslacht "Drysdalia"


</doc>
<doc id="3003387" url="https://nl.wikipedia.org/wiki?curid=3003387" title="Elapsoidea">
Elapsoidea

Elapsoidea is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door José Vicente Barbosa du Bocage in 1866. Er zijn tien soorten die voorkomen in grote delen van Afrika.

Geslacht "Elapsoidea"


</doc>
<doc id="3003388" url="https://nl.wikipedia.org/wiki?curid=3003388" title="Furina">
Furina

Furina is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door André Marie Constant Duméril in 1853. Er zijn vijf soorten die voorkomen in delen van Azië en Australië.

Geslacht "Furina"


</doc>
<doc id="3003391" url="https://nl.wikipedia.org/wiki?curid=3003391" title="Elapognathus">
Elapognathus

Elapognathus is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door George Albert Boulenger in 1896. Er zijn twee soorten die endemisch voorkomen in delen van westelijk Australië.

Geslacht "Elapognathus"


</doc>
<doc id="3003394" url="https://nl.wikipedia.org/wiki?curid=3003394" title="Hemiaspis">
Hemiaspis

Hemiaspis is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Leopold Fitzinger in 1861. Er zijn twee soorten die endemisch voorkomen in delen van Australië.

Geslacht "Hemiaspis"


</doc>
<doc id="3003397" url="https://nl.wikipedia.org/wiki?curid=3003397" title="Hoplocephalus">
Hoplocephalus

Hoplocephalus is een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Johann Georg Wagler in 1830. Er zijn drie soorten die endemisch voorkomen in delen van Australië.

Geslacht "Hoplocephalus"


</doc>
<doc id="3003398" url="https://nl.wikipedia.org/wiki?curid=3003398" title="Platstaarten">
Platstaarten

Platstaarten ("Laticauda") zijn een geslacht van slangen uit de familie koraalslangachtigen (Elapidae) en de onderfamilie Elapinae.

De groep werd voor het eerst wetenschappelijk beschreven door Josephus Nicolaus Laurenti in 1768. Er zijn acht soorten die voorkomen in delen van Azië en Australië.

Geslacht "Laticauda"


</doc>
<doc id="3003794" url="https://nl.wikipedia.org/wiki?curid=3003794" title="DACI">
DACI

Een Direct Akoestisch Cochleair Implantaat - kortweg DACI - is een akoestisch implantaat dat geluid omzet in mechanische trillingen die de perilymfe in de cochlea (of slakkenhuis) direct stimuleren. De hoorfunctie van buiten-, midden-oor wordt voor een deel overgenomen door een motortje van een cochleair implantaat dat direct de cochlea stimuleert. Met een DACI kunnen personen die geen of nog maar een beperkt restgehoor bezitten, maar wel nog een matig opererend binnenoor weer klanken, geluiden en spraak waarnemen.
DACI is een officiële productcategorie, zoals beheerd door GMDN.

Een Direct Akoestisch Cochleair Implantaat probeert een antwoord te bieden voor mensen met hoorproblemen voor wie vandaag nog geen oplossing bestaat. Mensen met enkel problematiek ter hoogte van de cochlea kunnen geholpen worden met een hoorapparaat. Een hoorapparaat zal de inkomende geluiden opvangen via een microfoon, en versterkt aanbieden via de natuurlijke weg. Bij grotere versterkingen kunnen er problemen ontstaan met feedback en met distortie. Ook zorgt een hoorapparaat enkel voor meer luidheid, niet voor meer resolutie. Gebruikers zullen dit vaak weergeven als: "alles klinkt luider, maar ik versta niets meer dan voorheen".
Van zodra verstaan met een hoorapparaat geen oplossing meer biedt, kan men overschakelen op een cochleair implantaat. Een cochleair implantaat vangt het geluid op, en stuurt dit elektrisch, via de cochlea, naar de gehoorzenuw. Op deze manier kunnen volledig dove patiënten terug geluiden waarnemen.
Van zodra er echter niet enkel problemen zijn ter hoogte van de cochlea, maar ook in het middenoor (zogenaamde conductieve verliezen), dan zijn er efficiëntere manieren om het geluid tot bij de - nog deels functionerende - cochlea te krijgen.
De meest voor de hand liggende oplossing is een baha, die via beengeleiding het geluid tot bij de cochlea brengt.
Patiënten die echter zowel problemen hebben met de cochlea, als met het middenoor (dit zijn patiënten met gemengde verliezen), is geen van bovenstaande oplossingen ideaal.
Daartoe werd het Direct Akoestisch Cochleair Implantaat ontwikkeld, wat het geluid rechtstreeks - op een natuurlijke mechanische manier - tot in de cochlea brengt.

De eerste DACI werd in België geïmplanteerd in Leuven, in Nederland in Nijmegen.




</doc>
<doc id="3004015" url="https://nl.wikipedia.org/wiki?curid=3004015" title="MSD">
MSD

MSD (Merck Sharp & Dohme), in Canada en de Verenigde Staten opererend onder de naam Merck & Co, Inc., is een van de grootste farmaceutische bedrijven in de wereld. MSD heeft zijn hoofdkantoor in Whitehouse Station in de Amerikaanse staat New Jersey. 

MSD heeft zijn oorsprong in de Duitse stad Darmstadt, waar in de 17e eeuw de apothekersfamilie Merck een apotheek aankocht. Na de Eerste Wereldoorlog werd in 1917 de Amerikaanse tak van Merck geconfisqueerd door de Amerikaanse overheid en omgevormd tot een onafhankelijk Amerikaans bedrijf. In de VS en Canada gebruikt het bedrijf sindsdien de naam Merck & Co, daarbuiten staat het bekend als MSD. Het Duitse deel van het oorspronkelijke bedrijf ging verder als Merck KGaA, tegenwoordig Merck Serono (in de VS dan weer bekend als EMD of EMD Serono). 

In 2009 fuseerde MSD met het Amerikaanse Schering-Plough, dat in 2007 van AkzoNobel 'Organon BioSciences' heeft overgenomen. Deze geneesmiddelengroep bestaat uit Organon, Intervet, Nobilon en Diosynth. MSD heeft vestigingen in onder meer Oss, Boxmeer en Haarlem. 

Naast de productie van geneesmiddelen publiceert Merck/MSD onder onder andere de Merck Manual, een medisch referentiewerk, en de Merck Index, een uitgebreide encyclopedie van chemische stoffen.



</doc>
<doc id="3004022" url="https://nl.wikipedia.org/wiki?curid=3004022" title="Schering-Plough">
Schering-Plough

Schering-Plough was een farmaceutische multinational met haar hoofdkantoor in de Verenigde Staten, totdat het in november 2009 fuseerde met een ander groot farmaceutisch bedrijf, Merck & Co (MSD). 

In 2007 nam Schering-Plough van AkzoNobel de geneesmiddelengroep Organon BioSciences over. Met de verkoop gingen Organon, Intervet, Nobilon en Diosynth over naar de Amerikaanse farmaceut. Schering-Plough betaalde hier 11 miljard euro voor. Organon is vooral gespecialiseerd in anticonceptie en vruchtbaarheidsbehandelingen en er werkten ongeveer 18.500 mensen. Schering-Plough is sterk op het gebied van anesthesie, cholesterolverlagers en medicijnen tegen gewrichtsontstekingen en telde 33.500 werknemers in 2006. Beide bedrijven zijn sterk in diergeneesmiddelen.

In maart 2009 deed Merck een bod van 41 miljard dollar op Schering-Plough. De combinatie behaalde over 2008 een totale omzet van $ 46,9 miljard gerekend. Belangrijke redenen voor het samengaan waren bekende factoren in de innovatieve farmaceutische sector: hoge kosten voor het ontwikkelen van nieuwe geneesmiddelen en het aflopen van beschermende patenten op bestaande geneesmiddelen. Schering-Plough behaalde zo’n 70% van de omzet buiten de Verenigde Staten en dit maakte Merck minder afhankelijk van de Amerikaanse markt. De fusie zou leiden tot kostenbesparingen door het samenvoegen van de activiteiten op het gebied van onderzoek, productie en verkoop. 

Op het moment dat Merck en Schering-Plough fuseerden, had Schering-Plough zelf net de Nederlandse farmaceutische firma Organon overgenomen. Na de fusie ging de gezamenlijke onderneming verder onder de (al bestaande) naam Merck & Co. in de Verenigde Staten en Canada, en als MSD daarbuiten. 


</doc>
<doc id="3004760" url="https://nl.wikipedia.org/wiki?curid=3004760" title="Acta Oncologica">
Acta Oncologica

Acta Oncologica is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Acta Oncol." Het wordt uitgegeven door Informa Healthcare namens de European Organization for Research on Treatment of Cancer en verschijnt 8 keer per jaar. Het eerste nummer verscheen in 1963.


</doc>
<doc id="3004761" url="https://nl.wikipedia.org/wiki?curid=3004761" title="Advances in Cancer Research">
Advances in Cancer Research

Advances in Cancer Research is een aan collegiale toetsing onderworpen boekenserie op het gebied van de oncologie, die net als wetenschappelijke tijdschriften regelmatig verschijnt en een impactfactor heeft. De naam wordt in literatuurverwijzingen meestal afgekort tot "Adv. Canc. Res." De serie wordt uitgegeven door Elsevier en verschijnt 4 keer per jaar.


</doc>
<doc id="3004762" url="https://nl.wikipedia.org/wiki?curid=3004762" title="American Journal of Clinical Oncology">
American Journal of Clinical Oncology

American Journal of Clinical Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Am. J. Clin. Oncol." Het wordt uitgegeven door Lippincott Williams & Wilkins en verschijnt tweemaandelijks. Het is het officiële tijdschrift van het American College of Radiation Oncology.


</doc>
<doc id="3004763" url="https://nl.wikipedia.org/wiki?curid=3004763" title="Annals of Oncology">
Annals of Oncology

Annals of Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Ann. Oncol." Het wordt uitgegeven door Oxford University Press namens de European Society for Medical Oncology en verschijnt maandelijks. Het eerste nummer verscheen in 1990.


</doc>
<doc id="3004764" url="https://nl.wikipedia.org/wiki?curid=3004764" title="Annals of Surgical Oncology">
Annals of Surgical Oncology

Annals of Surgical Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie en de chirurgie. De naam wordt in literatuurverwijzingen meestal afgekort tot "Ann. Surg. Oncol." Het wordt uitgegeven door Springer Science+Business Media namens de "Society of Surgical Oncology" en verschijnt maandelijks.


</doc>
<doc id="3004774" url="https://nl.wikipedia.org/wiki?curid=3004774" title="Anti-Cancer Drugs">
Anti-Cancer Drugs

Anti-Cancer Drugs (ook Anticancer drugs) is een internationaal, aan collegiale toetsing onderworpen wetenschappelijk tijdschrift op het gebied van de oncologie en de farmacologie. Het wordt uitgegeven door Lippincott Williams & Wilkins en verschijnt 10 keer per jaar.


</doc>
<doc id="3004775" url="https://nl.wikipedia.org/wiki?curid=3004775" title="Anticancer Research">
Anticancer Research

Anticancer Research is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Anticancer Res." Het wordt uitgegeven door het "International Institute of Anticancer Research" en verschijnt maandelijks. Het eerste nummer verscheen in 1981.


</doc>
<doc id="3004790" url="https://nl.wikipedia.org/wiki?curid=3004790" title="Blood Cancer Journal">
Blood Cancer Journal

Blood Cancer Journal is een internationaal, aan collegiale toetsing onderworpen open access wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Blood Canc. J." Het is opgericht in 2011 als zustertijdschrift van het gerenommeerde Leukemia en wordt uitgegeven door Nature Publishing Group.

"Blood Cancer Journal" is een elektronisch tijdschrift; het verschijnt niet in druk.


</doc>
<doc id="3004791" url="https://nl.wikipedia.org/wiki?curid=3004791" title="BMC Cancer">
BMC Cancer

BMC Cancer is een internationaal, aan collegiale toetsing onderworpen open access wetenschappelijk tijdschrift op het gebied van de oncologie. Het is opgericht in 2001 en wordt uitgegeven door BioMed Central.

"BMC Cancer" is een elektronisch tijdschrift; het verschijnt niet in druk.


</doc>
<doc id="3004792" url="https://nl.wikipedia.org/wiki?curid=3004792" title="Brachytherapy">
Brachytherapy

Brachytherapy is een internationaal, aan collegiale toetsing onderworpen wetenschappelijk tijdschrift op het gebied van de oncologie. Het wordt uitgegeven door Elsevier namens de American Brachytherapy Society en verschijnt 4 keer per jaar.


</doc>
<doc id="3004793" url="https://nl.wikipedia.org/wiki?curid=3004793" title="Breast Cancer Research">
Breast Cancer Research

Breast Cancer Research is een internationaal, aan collegiale toetsing onderworpen wetenschappelijk tijdschrift op het gebied van de oncologie.
De naam wordt in literatuurverwijzingen meestal afgekort tot "Breast Canc. Res."
Het wordt uitgegeven door BioMed Central en verschijnt tweemaandelijks.

"Breast Cancer Research" is een open access elektronisch tijdschrift; het verschijnt niet in druk. Geaccepteerde artikelen verschijnen direct online.


</doc>
<doc id="3004794" url="https://nl.wikipedia.org/wiki?curid=3004794" title="Breast Cancer Research and Treatment">
Breast Cancer Research and Treatment

Breast Cancer Research and Treatment is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Breast Canc. Res. Treat." Het wordt uitgegeven door Springer Science+Business Media en verschijnt 18 keer per jaar. Het eerste nummer verscheen in 1981.


</doc>
<doc id="3004795" url="https://nl.wikipedia.org/wiki?curid=3004795" title="British Journal of Cancer">
British Journal of Cancer

British Journal of Cancer is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Br. J. Canc." Het wordt uitgegeven door Nature Publishing Group namens Cancer Research UK en verschijnt 2 keer per maand. Het eerste nummer verscheen in 1947.


</doc>
<doc id="3004816" url="https://nl.wikipedia.org/wiki?curid=3004816" title="Cancer Research UK">
Cancer Research UK

Cancer Research UK is een Britse stichting die zich inzet voor bestrijding van kanker door middel van wetenschappelijk onderzoek, voorlichting, en fondsenwerving. De organisatie is in 2002 gevormd door de fusie van "The Cancer Research Campaign" (opgericht in 1923) en het "Imperial Cancer Research Fund" (opgericht in 1902).

Meer dan 40.000 vrijwilligers helpen geld inzamelen voor "Cancer Research UK". In 2011 haalde de stichting £483 miljoen op. Daarmee is "Cancer Research UK" de grootste niet-gouvernementele fondsenwerver ter wereld op het gebied van kanker.

Ruim twee derde van het opgehaalde geld wordt uitgegeven aan wetenschappelijk onderzoek. De stichting heeft zelf medewerkers in dienst die zich met kankeronderzoek bezighouden, en geeft daarnaast subsidies aan onderzoekers die in dienst zijn van universiteiten en andere onderzoeksinstituten. Één van de grootste ontvangers is het Francis Crick Institute.

De grootste eigen onderzoeksfaciliteit van "Cancer Research UK" is het London Research Institute. Het bestaat uit twee laboratoria, "Lincoln's Inn Fields laboratories" (opgericht tussen 1902 en 1909) en "Clare Hall laboratories" (opgericht in 1986). Het London Research Institute heeft tweemaal de Nobelprijs voor de Fysiologie of Geneeskunde binnengehaald, in 1975 en 2001.

De organisatie geeft voorlichting over kanker zowel aan medische beroepsbeoefenaren en wetenschappers, bijvoorbeeld door het tijdschrift British Journal of Cancer uit te geven, en aan het algemene publiek. Daartoe onderhoudt ze onder andere de website "CancerHelp UK".




</doc>
<doc id="3004824" url="https://nl.wikipedia.org/wiki?curid=3004824" title="CA - A Cancer Journal for Clinicians">
CA - A Cancer Journal for Clinicians

CA - A Cancer Journal for Clinicians is een internationaal, aan collegiale toetsing onderworpen wetenschappelijk tijdschrift op het gebied van de oncologie.
De naam wordt in literatuurverwijzingen meestal afgekort tot "CA Cancer J. Clin."
Het wordt uitgegeven door Wiley-Blackwell namens de American Cancer Society en verschijnt tweemaandelijks.
Het eerste nummer verscheen in 1950.

Met een impactfactor van 115,84 (in 2014) is het het best geciteerde van de ruim 8000 wetenschappelijke tijdschriften die in Journal Citation Reports geïndexeerd zijn.


</doc>
<doc id="3004825" url="https://nl.wikipedia.org/wiki?curid=3004825" title="Cancer Biology and Therapy">
Cancer Biology and Therapy

Cancer Biology and Therapy is een internationaal, aan collegiale toetsing onderworpen wetenschappelijk tijdschrift op het gebied van de oncologie.
De naam wordt in literatuurverwijzingen meestal afgekort tot "Canc. Biol. Ther."
Het wordt uitgegeven door "Landes Bioscience" en verschijnt tweewekelijks.


</doc>
<doc id="3004826" url="https://nl.wikipedia.org/wiki?curid=3004826" title="Cancer Biomarkers">
Cancer Biomarkers

Cancer Biomarkers is een internationaal, aan collegiale toetsing onderworpen wetenschappelijk tijdschrift op het gebied van de oncologie. Het wordt uitgegeven door IOS Press en verschijnt 12 keer per jaar.


</doc>
<doc id="3004828" url="https://nl.wikipedia.org/wiki?curid=3004828" title="Cancer Cell International">
Cancer Cell International

Cancer Cell International is een internationaal, aan collegiale toetsing onderworpen open access wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. Cell Int." Het is opgericht in 2001 en wordt uitgegeven door BioMed Central namens de International Federation for Cell Biology.

"Cancer Cell International" is een elektronisch tijdschrift; het verschijnt niet in druk. Artikelen in het tijdschrift worden geciteerd met een artikelnummer in plaats van paginanaummers.


</doc>
<doc id="3004939" url="https://nl.wikipedia.org/wiki?curid=3004939" title="Hofje van Arent Bosch">
Hofje van Arent Bosch

Het Hofje van Arent Bosch (ook "Bosschen Hofje" en "Bosch-hofje") was een hofje van barmhartigheid gesticht in 1649 aan de Nieuwehaven in de Nederlandse stad Gouda.

Het Hofje aan de zuidzijde van de Nieuwehaven in Gouda werd in 1649 gesticht door de in Amsterdam woonachtige doopsgezinde koopman Arent Dirksz Bosch. Hij kocht een terrein en huizen aan de zuidzijde van de Nieuwehaven op de plaats waar het voormalige Clarissenklooster had gestaan. Hij stichtte er een hofje van zestien woningen, waar 32 arme, doopsgezinde weduwen gehuisvest konden worden. Uit de huuropbrengst van een zestal in de nabijheid van het hofje gelegen woningen konden de onderhoudskosten bestreden worden. Walvis vermeldt dat de bewoonsters jaarlijks ""twee hemden, tien tonnen turf, acht ponden booter en zes ponden vleesch"" kregen. Het hofje telde in 1830 nog 24 bewoners en in 1912 nog 16 bewoners. Het jaar daarop werd het hofje verkocht aan de gemeente Gouda, die de huizen liet afbreken en er woningen voor de brandweer liet bouwen.

Ook in Amsterdam stichtte Arent Bosch een soortgelijk hofje. Dit hofje aan de Palmgracht in Amsterdam is in 1997 overgedragen aan de Vereniging Hendrick de Keyser. 

Het Hofje van Arent Bosch werd door de Goudse schilderes Betsy Stoffers geschilderd. Het schilderij behoort tot de collectie van Museum Gouda.


</doc>
<doc id="3004996" url="https://nl.wikipedia.org/wiki?curid=3004996" title="Cancer Chemotherapy and Pharmacology">
Cancer Chemotherapy and Pharmacology

Cancer Chemotherapy and Pharmacology is een internationaal, aan collegiale toetsing onderworpen wetenschappelijk tijdschrift over chemotherapie. De naam wordt in literatuurverwijzingen meestal afgekort tot "Canc. Chemother. Pharmacol." Het wordt uitgegeven door Springer Science+Business Media en verschijnt maandelijks. Het eerste nummer verscheen in 1978.


</doc>
<doc id="3004997" url="https://nl.wikipedia.org/wiki?curid=3004997" title="Cancer cytopathology">
Cancer cytopathology

Cancer cytopathology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Cancer Cytopathol." Het wordt uitgegeven door John Wiley & Sons namens de American Cancer Society.


</doc>
<doc id="3004998" url="https://nl.wikipedia.org/wiki?curid=3004998" title="Cancer Detection and Prevention">
Cancer Detection and Prevention

Cancer Detection and Prevention was een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. Detect. Prev." Nadat het in 2008 is overgenomen door Elsevier is het voortgezet onder de naam "Cancer Epidemiology". Het werd uitgegeven door namens de "International Study Group for the Detection and Prevention of Cancer".


</doc>
<doc id="3005011" url="https://nl.wikipedia.org/wiki?curid=3005011" title="Cancer Epidemiology">
Cancer Epidemiology

Cancer Epidemiology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Cancer Epidemiol." Het wordt uitgegeven door Elsevier en verschijnt tweemaandelijks.

"Cancer Epidemiology" is in 2009 opgericht als opvolger van het tijdschrift Cancer Detection and Prevention.


</doc>
<doc id="3005012" url="https://nl.wikipedia.org/wiki?curid=3005012" title="Cancer Imaging">
Cancer Imaging

Cancer Imaging is een internationaal, aan collegiale toetsing onderworpen wetenschappelijk tijdschrift op het gebied van de oncologie en beeldvormend medisch onderzoek. De naam wordt in literatuurverwijzingen meestal afgekort tot "Canc. Imag." Het wordt uitgegeven door de "International Cancer Imaging Society".


</doc>
<doc id="3005013" url="https://nl.wikipedia.org/wiki?curid=3005013" title="Cancer Investigation">
Cancer Investigation

Cancer Investigation is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. Investig." Het wordt uitgegeven door Informa Healthcare namens de Chemotherapy Foundation en verschijnt 10 keer per jaar. Het eerste nummer verscheen in 1983.


</doc>
<doc id="3005014" url="https://nl.wikipedia.org/wiki?curid=3005014" title="Cancer Journal">
Cancer Journal

The Cancer Journal is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. J." Het wordt uitgegeven door Lippincott Williams & Wilkins namens de American Radium Society en verschijnt tweemaandelijks.


</doc>
<doc id="3005016" url="https://nl.wikipedia.org/wiki?curid=3005016" title="Cancer Letters">
Cancer Letters

Cancer Letters is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. Lett." Het wordt uitgegeven door Elsevier en verschijnt 28 keer per jaar. Het eerste nummer verscheen in 1975.


</doc>
<doc id="3005031" url="https://nl.wikipedia.org/wiki?curid=3005031" title="Cancer and Metastasis Reviews">
Cancer and Metastasis Reviews

Cancer and Metastasis Reviews is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. Metastasis Rev." Het wordt uitgegeven door Springer Science+Business Media en verschijnt 4 keer per jaar.


</doc>
<doc id="3005032" url="https://nl.wikipedia.org/wiki?curid=3005032" title="Cancer Prevention Research">
Cancer Prevention Research

Cancer Prevention Research is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. Prev. Res." Het wordt uitgegeven door de American Association for Cancer Research en verschijnt 24 keer per jaar.


</doc>
<doc id="3005033" url="https://nl.wikipedia.org/wiki?curid=3005033" title="Cancer Radiotherapie">
Cancer Radiotherapie

Cancer Radiotherapie is een Frans, aan collegiale toetsing onderworpen wetenschappelijk tijdschrift op het gebied van de radiotherapie. De naam wordt in literatuurverwijzingen meestal afgekort tot "Canc. Radiother." Het wordt uitgegeven door Elsevier namens de "Société française de radiothérapie oncologique" en verschijnt 8 keer per jaar. Het publiceert artikelen in het Engels en in het Frans.


</doc>
<doc id="3005034" url="https://nl.wikipedia.org/wiki?curid=3005034" title="Cancer Research">
Cancer Research

Cancer Research is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. Res." Het wordt uitgegeven door de American Association for Cancer Research en verschijnt 24 keer per jaar. Het eerste nummer verscheen in 1941.


</doc>
<doc id="3005035" url="https://nl.wikipedia.org/wiki?curid=3005035" title="Cancer Science">
Cancer Science

Cancer Science is een Japans, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. Sci." Het wordt uitgegeven door Wiley-Blackwell.

Tot 2003 verscheen het onder de naam "Japanese Journal of Cancer Research".


</doc>
<doc id="3005052" url="https://nl.wikipedia.org/wiki?curid=3005052" title="Cancer Treatment Reviews">
Cancer Treatment Reviews

Cancer Treatment Reviews is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Canc. Treat. Rev." Het wordt uitgegeven door Elsevier en verschijnt 6 keer per jaar.


</doc>
<doc id="3005053" url="https://nl.wikipedia.org/wiki?curid=3005053" title="Carcinogenesis">
Carcinogenesis

Carcinogenesis is een internationaal, aan collegiale toetsing onderworpen wetenschappelijk tijdschrift op het gebied van de oncologie. Het wordt uitgegeven door Oxford University Press en verschijnt 12 keer per jaar. Het eerste nummer verscheen in 1980.


</doc>
<doc id="3005054" url="https://nl.wikipedia.org/wiki?curid=3005054" title="Chemotherapy">
Chemotherapy

Chemotherapy is een internationaal, aan collegiale toetsing onderworpen wetenschappelijk tijdschrift over chemotherapie. Het verschijnt tweemaandelijks.


</doc>
<doc id="3005056" url="https://nl.wikipedia.org/wiki?curid=3005056" title="Cancer (tijdschrift)">
Cancer (tijdschrift)

Cancer is een internationaal, aan collegiale toetsing onderworpen wetenschappelijk tijdschrift op het gebied van de oncologie. Het wordt uitgegeven door Wiley-Blackwell namens de American Cancer Society. Het tijdschrift is opgericht in 1948 en verschijnt 24 keer per jaar.


</doc>
<doc id="3005154" url="https://nl.wikipedia.org/wiki?curid=3005154" title="Otto Gross">
Otto Gross

Hans Adolf ('Otto') Gross (Gniebing-Weißenbach, 17 maart 1877 - Berlijn, 13 februari 1920) was een Oostenrijks psychiater, psychoanalyticus en anarchist.

Gross was de zoon van een vooraanstaande jurist en groeide vanaf 1881 op in Graz, waar zijn vader criminologie doceerde aan de universiteit. In 1894 zou hij er ook zelf gaan studeren, eerst zoölogie en botanica, uiteindelijk medicijnen. Later bezocht hij ook de Universiteit van München en de Universiteit van Straatsburg. In 1899 promoveerde hij op het domein van de psychopathologie. Hij werkte vervolgens een tijdje als docent, scheepsarts en uiteindelijk in 1900 als arts-assistent in een psychiatrische kliniek. In 1902 moest hij zich echter in de Züricher Burghölzli-kliniek van Eugen Bleuler laten opnemen voor de behandeling van een drugsverslaving. Hij knapte daar goed op en begon intensief te schrijven, vooral essays, met een breed scala aan onderwerpen.

In 1903 huwde Gross Frieda Schloffer, met wie hij in 1906 naar Ascona trok om te kuren. Hij kwam daar in contact met vooraanstaande anarchisten als Erich Mühsam en Johannes Nohl, die zijn denken sterk zouden beïnvloeden. Eind 1906 keerde hij terug naar München en ging werken als assistent van Emil Kraepelin, aan de universiteitskliniek en raakte geïnvolveerd in anarchistische kringen. Korte tijd later was hij een poosje hoogleraar psychopathologie aan de Universiteit van Graz. Zijn vrouw kreeg in 1907 een zoon en korte tijd later kreeg hij ook twee buitenechtelijke kinderen: bij sociologe Else von Richthofen, echtgenote van de latere minister Edgar Jaffé, en tegelijkertijd bij dichteres Regina Ullmann, die beiden tot zijn bohemiène vriendenkring behoorden.

Tijdens het Eerste Psychoanalytisch Congres in 1908 te Salzburg, vond een opmerkelijk conflict plaats tussen Gross en Sigmund Freud. Freud weigerde om Gross een lezing te laten houden over sociaal-politieke gevolgen van de psychoanalyse, naar Freuds zeggen omdat dit niet het domein van artsen was. Gross echter zou later beweren dat dit gebeurde omdat Freud zelf voornemens was daar theorieën over te ontwikkelen. De door hem ingediende lezing werd uiteindelijk op aangeven van Freud volledig uit de annalen en archieven van het congres verwijderd, vergelijkbaar met de wijze waarop Freud later met Wilhelm Reich zou omgaan.

In 1908 liet Gross zich opnieuw voor een ontwenningskuur in de Burghölzli-kliniek opnemen, nu bij Carl Gustav Jung. Na enkele maanden nam hij echter de benen, waarna Jung dementia praecox diagnosticeerde, toen ook wel gebruikt voor schizofrenie. Gross was in de Burghölzli verliefd geworden op de patiënte Sophie Benz, die in 1909 zwanger van hem raakte. Na de geboorte van het kind in 1910 kreeg ze een psychose en in 1911 benam ze zich in Ascona het leven met een door Gross aangereikt gif. Gross zelf kreeg een terugval en liet zich opnemen in een kliniek bij Casbaigno in Zwitserland, en korte tijd later in "Am Steinhof" te Wenen. 

In 1912 werd een arrestatiebevel tegen Gross uitgeschreven wegens hulp bij zelfdoding, waarna hij begin 1913 naar Berlijn trok, waar hij onderdak vond bij de politieke schrijver Franz Jung. Daar sloot hij zich aan bij de anarchistische groepering van Franz Pfemfert. In november 1913 werd hij echter uit Pruisen uitgewezen, omdat hij een gevaarlijke anarchist zou zijn. Terug in Oostenrijk werd hij door tussenkomst van zijn vader, gedwongen opgenomen in een psychiatrische kliniek in Tulln an der Donau. In 1914 werd hij op vrije voeten gesteld, met zijn vader als curator. Korte tijd later kwam hij in behandeling bij de psychoanalyticus Wilhelm Stekel, in een inrichting te Bad Ischl. Hij werd er verliefd op zowel de verpleegster Nina Kuh als haar zus Marianne Kuh,en knapte psychisch goed op. In 1915 zou hij veel publiceren, met name in het anarchistische tijdschrift "Die freie Straße", waaraan ook Max Herrmann-Neiße, Richard Oehring en de kunstenaars Georg Schrimpf en Oskar Maria Graf bijdroegen.

In 1916 kreeg Gross opnieuw een buitenechtelijke dochter, nu bij Marianna Kuh. Kort daarna had hij opnieuw een psychische terugval en werd hij afgekeurd voor militaire dienst. In 1917 verbleef hij samen met Franz Werfel enige tijd bij Franz Kafka in Praag, met wie hij sprak over de heruitgave van het blad "Blätter zur Bekämpfung des Machtwillens". Gross leverde bijdragen aan de tijdschriften "Die Erde" en "Das Forum", en woonde in die periode afwisselend in Graz, Wenen en München. Eind 1919 ging hij naar Berlijn, waar hij introk bij de schrijver Franz Jung. In februari 1920 werd de zieke en aan ontwenningsverschijnselen leidende Gross halfbevroren en verhongerd in de gang van een woning bij vrienden gevonden en naar het ziekenhuis gebracht. Daar overleed hij twee dagen later aan een longontsteking, 42 jaar oud.

De theoretische geschriften van Gross werden in de jaren twintig nog veelvuldig besproken binnen de Dada-beweging, maar raakten vervolgens lange tijd in de vergetelheid. Vanaf de jaren zestig en zeventig trokken ze echter weer sterk de aandacht, zowel vanuit de hoek van de psychoanalyse als het anarchisme.

Gross wordt inmiddels breed erkend als iemand die wezenlijk bijgedragen heeft aan de theorievorming van de dieptepsychologie. Carl Gustav Jung gaf hem al de credits als eerste een onderscheid te hebben gemaakt tussen wat hij later zelf als introverte en extraverte persoonlijkheden zou beschrijven. In zijn boek "Psychologische typen" (1921) refereert Jung hierover aan Gross' artikelen "Die zerebrale Sekundärfunktion" (1902) en "Über psychopathische Minderwertigkeit" (1903). Hij was het wel oneens met de stelling van Gross dat beide karaktereigenschappen gezien konden worden als een vorm van minderwaardigheid.

Gross staat ook te boek als de eerste die onomwonden wees op de politieke en maatschappelijke betekenis van de psychoanalyse. Zijn uitgangspunt was dat de mens van nature goed is en dat elke vorm van macht corrumpeert. Niemand heeft de absolute wijsheid in pacht, stelde hij, en geen enkele macht kan op dat standpunt gebaseerd zijn. Hij vertaalde zijn opvattingen in een anarchistische ideaalconceptie op de samenleving, waarin hij onder invloed van Johann Jakob Bachofen ook ideeën van het matriarchaat (een cultuur op basis van vrouwelijk denken) verwerkt. Daarnaast was hij een bepleiter van een vrije seksuele moraal en polygamie. In zijn werk zijn duidelijk invloeden te bespeuren van Max Stirner, Friedrich Nietzsche en Peter Kropotkin. Met name in de jaren zestig beleefden de ideeën van Gross een sterke herwaardering, mede onder invloed van Erich Fromm.

Naast theoretisch werk schreef Gross ook een drietal literaire werken: de roman "Die schwarze Messe", met de nederlaag van het vrouwelijk denken tegenover het monotheïsme als centraal thema, het drama "Schweiger", over een schizofrene horlogemaker en zijn psychiater, en de roman "Barbara oder die Frömmigkeit", over de Middeleeuwse Adamieten-sekte. Het literaire werk van Gross werd sterk beïnvloed door Franz Werfel en kent een Kafkaiaanse diepgang, die een schare bewonderaars nog steeds aanzet tot studie en denken. 

Franz Kafka zelf schreef kort na zijn dood in een brief aan Milena Jesenská: "Ik heb Otto Gross maar kort gekend, maar ik realiseerde me dat er iets essentieels in hem schuilde dat zich op zijn minst met een hand uit zijn krankzinnigheid naar buiten strekte".






</doc>
<doc id="3005401" url="https://nl.wikipedia.org/wiki?curid=3005401" title="Nomina Anatomica">
Nomina Anatomica

De Nomina Anatomica was een lijst met officiële anatomische begrippen, voor het eerst uitgegeven in 1895 door de Nomenclatur-Kommission der anatomischen Gesellschaft onder redactie van Wilhelm His. Na deze eerste uitgave, bekend geworden onder de naam Baseliensia Nomina Anatomica (BNA), verschenen er tal van herzieningen, tot het in 1998 werd vervangen door de Terminologia Anatomica (TA), uitgegeven door de Federative Committee on Anatomical Terminology en de International Federation of Associations of Anatomists. Het hoofddoel van deze publicaties is dat "artsen en wetenschappers over de gehele wereld dezelfde naam voor de dezelfde anatomische structuur gebruiken.".

De lijst met ontleedkundige begrippen is van begin af aan opgesteld in het Latijn en wordt sinds de Terminologia Anatomica, 1998, vergezeld door een kolom met equivalente Engelse anatomische begrippen. Het staat ieder land vrij om in de eigen landstaal de Latijnse begrippen te vertalen. Ook bij de laatste versie moet uit gegaan worden van de lijst met de Latijnse en niet van de lijst met Engelse ontleedkundige namen als basis voor de vertaling. In Nederland worden veel begrippen in hun Latijnse vorm met de daarbij behorende Latijnse grammatica gebruikt, terwijl in Engelstalige kringen een verengelste vorm van de Latijnse benamingen wordt gebruikt.

Voorafgaand aan de uiteindelijke lijst zoals deze werd goedgekeurd door de Nomenclatur-Kommission der anatomischen Gesellschaft in 1895 in Basel vonden er verscheidene bijeenkomsten plaats, beginnend in 1887 in Leipzig. Verscheidene invloedrijke anatomen zoals Hertwig, Wilhelm His, Kölliker, Schwalbe, Toldt, Waldeyer, Henle en von Bardeleben namen deel aan de besprekingen. Hun eerste verdienste was het terugbrengen van de grote hoeveelheid namen (circa 50.000) die circuleerden voor de anatomische structuren. Zij constateerden dat door het veelvoud van termen sprake was van 'anarchie' bij zowel docenten als studenten en dat vereenvoudiging hoogst noodzakelijk was. Zij brachten de overvloed terug tot een lijst van 4500 namen.

Bij het opstellen van de lijst met ontleedkundige namen stelden zij de volgende richtlijnen op:
Daarbij richtte de Nomenclatur-Kommission zich enkel op de macroscopische en niet de microscopische anatomie.

De ontleedkundige begrippen werden in de Basiliensia Nomina Anatomica onderverdeeld in een aantal hoofdgebieden, zoals osteologie (beenderleer), syndesmologie (leer van de ligamenten), myologie (leer van de spieren), splanchnologie (leer van de ingewanden), angiologie (leer van de bloed- en lymfevaten) en neurologie (zenuwleer).

Al vond de Basiliensia Nomina Anatomica in verscheidene landen zoals Nederland ingang, de lijst werd niet internationaal aanvaard. Mogelijke verklaringen voor de beperkte verspreiding zou de onoverzichtelijke indeling naar hoofdgebieden kunnen zijn en het feit dat de uitgebreide onderbouwing voor naamgeving en indeling alleen beschikbaar was in het Duits.

In 1935 werd in Jena de herziening van de Nomina Anatomica aangenomen door het Anatomische Gesellschaft, aangeduid met de Ienaiensia Nomina Anatomica (INA). Twintig jaar na goedkeuring van de eerste lijst meldde Chancey Eygleshyme dat verscheidene anatomen benadrukten dat de termen ook toepasbaar zouden moeten zijn binnen de vergelijkende anatomie. De uiteindelijke lijst bevatte ontleedkundige begrippen die niet zoals de Basiliensia Nomina Anatomica uitgingen van de rechtopstaande positie van de mens, maar van de positie van de viervoeter. Daarnaast werden mogelijk taalkundig onjuiste vormen verbeterd naar aanleiding van de voorstellen van Hermann Triepel.

De grote wijzigingen van de Ienaiensia Nomina Anatomica ten opzichte van de voorgaande versie, het feit dat andere anatomenverenigingen zoals de Anatomical Society of Great Brittain and Ireland en de genootschappen uit Japan en de Verenigde Staten met eigen lijsten met ontleedkundige begrippen kwamen en het ongelukkige tijdstip tijdens de hoogtijdagen van het fascisme zou de algemene aanvaarding van de Ienaiensia Nomina Anatomica geen goed hebben gedaan.

In 1955 werd de opvolger goedgekeurd door de International Anatomical Nomenclature Committee (IANC) in Parijs, met de naam Parisiensia Nomina Anatomica (PNA) . Deze versie keerde weer grotendeels terug naar de oorspronkelijke lijst van de Basiliensia Nomina Anatomica uit 1895 en verliet de viervoeterpositie uit de Ienaiensia Nomina Anatomica uit 1935. De opeenvolgende herziene versies zouden bekend blijven onder de algemene naam Nomina Anatomica met zes achtereenvolgende uitgaven (laatste 1989), met de Parisiensia Nomina Anatomica als ‘eerste’ Nomina Anatomica.

In de Nomina Anatomica uit 1955 en verdere uitgaven worden naast de richtlijnen uit de Basiliensia Nomina Anatomica de volgende richtlijnen gesteld:

Daarnaast trachtte men vanaf de Nomina Anatomica uit 1966 de uitdrukkingen met een tweede naamval zo goed mogelijk te vervangen door uitdrukkingen bestaande uit een zelfstandig naamwoord met een bijvoeglijk naamwoord, zodat het Latijn van de Nomina Anatomica meer lijkt op het Engels en de Romaanse talen en zo ook goed te begrijpen is voor de niet-classicus. Ondank de opmerking dat een aantal grammaticale fouten zijn verbeterd mag het opvallend genoemd worden dat de richtlijn ‘De anatomische begrippen moeten grammaticaal juist gevormd zijn’ niet meer expliciet genoemd wordt. Daarnaast is de aanpassing van het Latijn bijzonder (aanpassing van de woorden/uitdrukkingen met tweeklanken en/of genitivi) om het Latijn meer te laten lijken op het Engels of de Romaanse talen.

De Parisiensia Nomina Anatomica en de opvolgers kenden in Nederland een goede verspreiding. Tal van woordenboeken namen de begrippen op waarbij het Nederlands Tijdschrift voor Geneeskunde de lijst als richtlijn stelde voor de aangeleverde kopij. Op het taalkundige vlak is er vaak bezwaar gemaakt tegen het verengelsen van het Latijn. Daarnaast zijn er toch tal van uitdrukkingen die geplaagd worden door verkeerde vormen van de genitivus, onjuist hoofdlettergebruik, vreemd gebruik van het koppelteken, onjuist gebruik van accenten.

De ‘zesde’ uitgave van de Nomina Anatomica in 1989 opgesteld door de International Anatomical Nomenclature Committee (IANC) werd echter niet goedgekeurd door de International Federation of Associations of Anatomists. Er werd na de publicatie een nieuwe naamgevingscommissie opgericht, namelijk de Federative Committee on Anatomical Terminology die de ‘vijfde’ uitgaven van de Nomina Anatomica uit 1983 (en niet uit 1989) als basis voor herziening van de anatomische nomenclatuur met een uitbreiding van het aantal termen.

Veel werken, zoals woordenboeken en tijdschriften, nemen de naamgeving van de Terminologia Anatomica over.


</doc>
<doc id="3005415" url="https://nl.wikipedia.org/wiki?curid=3005415" title="Clinical Breast Cancer">
Clinical Breast Cancer

Clinical Breast Cancer is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Clin. Breast Canc." Het wordt sinds 2011 uitgegeven door Elsevier; daarvoor door "CIG Media Group". Het verschijnt tweemaandelijks; het eerste nummer verscheen in 2000.


</doc>
<doc id="3005416" url="https://nl.wikipedia.org/wiki?curid=3005416" title="Clinical Cancer Research">
Clinical Cancer Research

Clinical Cancer Research is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Clin. Canc. Res." Het wordt uitgegeven door American Association for Cancer Research en verschijnt tweewekelijks. Het eerste nummer verscheen in 1995.


</doc>
<doc id="3005417" url="https://nl.wikipedia.org/wiki?curid=3005417" title="Clinical Colorectal Cancer">
Clinical Colorectal Cancer

Clinical Colorectal Cancer (ook Colorectal cancer) is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Clin. Colorectal Canc." Het wordt uitgegeven door Elsevier en verschijnt 4 keer per jaar. Het eerste nummer verscheen in 2001.


</doc>
<doc id="3005419" url="https://nl.wikipedia.org/wiki?curid=3005419" title="Clinical Genitourinary Cancer">
Clinical Genitourinary Cancer

Clinical Genitourinary Cancer is een internationaal, aan collegiale toetsing onderworpen wetenschappelijk tijdschrift op het gebied van de oncologie, urologie en nefrologie. De naam wordt in literatuurverwijzingen meestal afgekort tot "Clin. Genitourin. Canc." Het wordt sinds 2011 uitgegeven door Elsevier; daarvoor door "CIG Media Group". Het verschijnt 4 keer per jaar. Het eerste nummer verscheen in 2002.


</doc>
<doc id="3005425" url="https://nl.wikipedia.org/wiki?curid=3005425" title="Clinical Lung Cancer">
Clinical Lung Cancer

Clinical Lung Cancer is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Clin. Lung Canc." Het wordt sinds 2011 uitgegeven door Elsevier; daarvoor door "CIG Media Group". Het verschijnt tweemaandelijks.



</doc>
<doc id="3005426" url="https://nl.wikipedia.org/wiki?curid=3005426" title="Clinical Oncology">
Clinical Oncology

Clinical Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Clin. Oncol." Het wordt uitgegeven door Elsevier namens het Britse "Royal College of Radiologists" en verschijnt 10 keer per jaar.


</doc>
<doc id="3005427" url="https://nl.wikipedia.org/wiki?curid=3005427" title="Current Cancer Drug Targets">
Current Cancer Drug Targets

Current Cancer Drug Targets is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Curr. Cancer Drug Targets". Het wordt uitgegeven door Bentham Science Publishers en verschijnt 9 keer per jaar. Het eerste nummer verscheen in 2001.


</doc>
<doc id="3005428" url="https://nl.wikipedia.org/wiki?curid=3005428" title="Current Oncology">
Current Oncology

Current Oncology is een internationaal, aan collegiale toetsing onderworpen open access wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Curr. Oncol." Het is opgericht in 2005.


</doc>
<doc id="3005429" url="https://nl.wikipedia.org/wiki?curid=3005429" title="Current Oncology Reports">
Current Oncology Reports

Current Oncology Reports is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Curr. Oncol. Rep." Het wordt uitgegeven door Springer Science+Business Media en verschijnt tweemaandelijks.


</doc>
<doc id="3005436" url="https://nl.wikipedia.org/wiki?curid=3005436" title="Current Opinion in Oncology">
Current Opinion in Oncology

Current Opinion in Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Curr. Opin. Oncol." Het wordt uitgegeven door Lippincott Williams & Wilkins en verschijnt tweemaandelijks. Het eerste nummer verscheen in 1989.


</doc>
<doc id="3005437" url="https://nl.wikipedia.org/wiki?curid=3005437" title="Current Treatment Options in Oncology">
Current Treatment Options in Oncology

Current Treatment Options in Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Curr. Treat. Options Oncol." Het wordt uitgegeven door Springer Science+Business Media en verschijnt tweemaandelijks.


</doc>
<doc id="3005438" url="https://nl.wikipedia.org/wiki?curid=3005438" title="European Journal of Surgical Oncology">
European Journal of Surgical Oncology

European Journal of Surgical Oncology (ook EJSO) is een internationaal, aan collegiale toetsing onderworpen wetenschappelijk tijdschrift op het gebied van de oncologie en de chirurgie. De naam wordt in literatuurverwijzingen meestal afgekort tot "Eur. J. Surg. Oncol." Het wordt uitgegeven door Elsevier namens de British Association of Surgical Oncology en verschijnt maandelijks.


</doc>
<doc id="3005439" url="https://nl.wikipedia.org/wiki?curid=3005439" title="European Journal of Cancer">
European Journal of Cancer

European Journal of Cancer is een internationaal, aan collegiale toetsing onderworpen wetenschappelijk tijdschrift op het gebied van de oncologie.
De naam wordt in literatuurverwijzingen meestal afgekort tot "Eur. J. Canc."
Het wordt uitgegeven door Elsevier namens de
European Organisation for Research and Treatment of Cancer, de
European Association for Cancer Research, de
European Cancer Organisation (ECCO), en de
European Society of Breast Cancer Specialists (EUSOMA). 
Het tijdschrift is opgericht in 1965 en verschijnt 18 keer per jaar.


</doc>
<doc id="3005451" url="https://nl.wikipedia.org/wiki?curid=3005451" title="European Journal of Cancer Prevention">
European Journal of Cancer Prevention

European Journal of Cancer Prevention is een internationaal, aan collegiale toetsing onderworpen wetenschappelijk tijdschrift op het gebied van de oncologie.
De naam wordt in literatuurverwijzingen meestal afgekort tot "Eur. J. Canc. Prev."
Het wordt uitgegeven door Lippincott Williams & Wilkins namens de European Cancer Prevention Organisation en verschijnt tweemaandelijks.


</doc>
<doc id="3005452" url="https://nl.wikipedia.org/wiki?curid=3005452" title="Expert Review of Anticancer Therapy">
Expert Review of Anticancer Therapy

Expert Review of Anticancer Therapy is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Expet. Rev. Anticancer Ther."


</doc>
<doc id="3005453" url="https://nl.wikipedia.org/wiki?curid=3005453" title="Future Oncology">
Future Oncology

Future Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Future Oncol."


</doc>
<doc id="3005543" url="https://nl.wikipedia.org/wiki?curid=3005543" title="Hereditary Cancer in Clinical Practice">
Hereditary Cancer in Clinical Practice

Hereditary Cancer in Clinical Practice is een open access, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Hered. Cancer Clin. Pract." Het wordt uitgegeven door BioMed Central namens de International Union Against Cancer en verschijnt 4 keer per jaar. De uitgave wordt gesubsidieerd door het Poolse ministerie van wetenschap en hoger onderwijs. Het tijdschrift heeft drie hoofdredacteuren: Jan Lubinski ("Pomeranian Medical University"), Rodney J. Scott (University of Newcastle, Australië), en Rolf Sijmons (Universitair Medisch Centrum Groningen).


</doc>
<doc id="3005544" url="https://nl.wikipedia.org/wiki?curid=3005544" title="International Journal of Cancer">
International Journal of Cancer

International Journal of Cancer is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Int. J. Canc." Het wordt uitgegeven door John Wiley & Sons en verschijnt 24 keer per jaar. Het eerste nummer verscheen in 1966.


</doc>
<doc id="3005545" url="https://nl.wikipedia.org/wiki?curid=3005545" title="International Journal of Hyperthermia">
International Journal of Hyperthermia

International Journal of Hyperthermia is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Int. J. Hyperther." Het wordt uitgegeven door Informa Healthcare namens de "European Society for Hyperthermic Oncology" en verschijnt 8 keer per jaar. Het eerste nummer verscheen in 1979.


</doc>
<doc id="3005587" url="https://nl.wikipedia.org/wiki?curid=3005587" title="Terminologia Anatomica">
Terminologia Anatomica

De Terminologia Anatomica is de internationale standaard voor terminologie van de menselijke anatomie, uitgegeven door de Federative Committee on Anatomical Terminology (FCAT) en de International Federation of Associations of Anatomists (IFAA). Het hoofddoel van deze publicaties is dat artsen en wetenschappers over de gehele wereld dezelfde naam voor dezelfde anatomische structuur gebruiken. De "Terminologia Anatomica" verving in 1998 de "Nomina Anatomica".

De lijst met ontleedkundige begrippen is opgesteld in het (Neo-)Latijn en wordt vergezeld door een kolom met equivalente Engelse anatomische begrippen. Het staat ieder land vrij om in de eigen landstaal de Latijnse begrippen te vertalen. Ook bij de laatste versie moet uitgegaan worden van de lijst met de Latijnse en niet van de lijst met Engelse ontleedkundige namen als basis voor de vertaling. 

In Nederland worden veel begrippen in hun Latijnse vorm met de daarbij behorende Latijnse grammatica gebruikt, terwijl in Engelstalige kringen een verengelste vorm van de Latijnse benamingen wordt gebruikt.



</doc>
<doc id="3005652" url="https://nl.wikipedia.org/wiki?curid=3005652" title="Hydrophis peronii">
Hydrophis peronii

Hydrophis peronii is een slang uit de familie koraalslangachtigen (Elapidae) en de onderfamilie zeeslangen (Hydrophiinae).

"Hydrophis peronii" werd voor het eerst wetenschappelijk beschreven door André Marie Constant Duméril in 1853. De soort behoorde lange tijd tot het geslacht "Acalyptus", waardoor de verouderde wetenschappelijke naam in de literatuur wordt gebruikt. Het was daarna lange tijd de enige soort uit het monotypische geslacht "Acalyptophis", dat niet meer wordt erkend.

De slang komt voor in delen van Azië en Australië.


</doc>
<doc id="3006207" url="https://nl.wikipedia.org/wiki?curid=3006207" title="Honoria Acosta-Sison">
Honoria Acosta-Sison

Honoria Acosta-Sison (Calasiao, 30 december 1888 - 19 januari 1970) was de eerste vrouwelijke Filipijnse arts. 

Honoria Acosta-Sison studeerde na het voltooien van haar middelbareschoolopleiding in de Filipijnen aan het Woman's Medical College of Pennsylvania in de Verenigde Staten, waar ze in 1909 als eerste Filipijnse vrouw ooit afstudeerde als arts. Na haar afstuderen werkte ze een jaar als arts-assistent op haar alma mater, waarna ze terugkeerde naar de Filipijnen om in 1912 te gaan werken op de afdeling Verloskunde en Gynaecologie van de State Medical School, later de University of the Philippines (UP). Ze werkte zich op tot ze in 1938 werd benoemd tot professor in de verloskunde. Daarnaast doceerde ze aan diverse medische opleidingen, waaronder die van de University of the Philippines. Van 1941 tot 1943 was ze hoofd van de afdeling Verloskunde en Gynaecologie. Ze zette zich haar leven lang in om het medisch onderwijs in de Filipijnen te verbeteren, met name op haar specialisatie gynaecologie en verloskunde. In 1951 kreeg ze hiervoor de Presidential Medal for Medical Research en in 1955 werd ze benoemd tot emeritus-professor van de UP.

Ze overleed op 81-jarige leeftijd aan de gevolgen van een longontsteking. Ze was getrouwd met Antonio G. Sison, een voormalig decaan van de faculteit geneeskunde van de University of the Philippines.



</doc>
<doc id="3006462" url="https://nl.wikipedia.org/wiki?curid=3006462" title="Izaac van Deen">
Izaac van Deen

Izaac van Deen (Burgsteinfurt, 24 maart 1804 - Groningen, 1 november 1869) was een arts en wetenschapper. De zoon van de uit Kopenhagen afkomstige Groningse opperrabbijn Abraham Tiktin Izaäksen van Groningen studeerde medicijnen in Kopenhagen en Leiden. Tijdens zijn studie in Leiden maakte hij kennis met de Zwollenaar H.C.H. Thorbecke, een broer van de staatsman. Izaac van Deen promoveerde in 1831 in Kopenhagen. Zijn relatie met de Thorbeckes wordt in verband gebracht met zijn beslissing om zich in Zwolle te vestigen. Izaac van Deen en Roelof Jan Thorbecke onderhielden een regelmatige correspondentie.

In 1834 promoveerde hij in Leiden opnieuw op een proefschrift over het zenuwstelsel en vestigde zich als arts in Zwolle. Hij verwierf bekendheid met zijn experimenten en openbare demonstraties van de zenuwbanen van kikkers. Izaac van Deen reisde in de postkoets of trekschuit met zijn trommels vol voor de vivisectie bestemde kikkers door Nederland. Hij toonde bij kikkers en konijnen proefondervindelijk aan dat sommige zenuwstrengen in het ruggenmerg motorische prikkels doorgaven terwijl andere zenuwen gevoelsprikkels geleiden. Dat deze achterstrengen dienen voor de geleiding van het gevoel, de voorstrengen voor de geleiding van motorische prikkels was indertijd een nieuwe ontdekking. Het resultaat van zijn onderzoek werd als "Over de voorste en achterste strengen van het ruggemerg" gepubliceerd. De jonge medicus was een voorman van de groep "nieuwe medici" die strikt rationeel en modern natuurwetenschappelijk wilden werken en afstand namen van de oude romantische aanpak van wetenschappelijk onderzoek. Izaac van Deen correspondeerde met de jonge mede-fysiologen F.C. Donders en Jacob Moleschott.

Als arts vertaalde Van Deen medische artikelen uit vreemde talen die verschenen in het "Nieuw Archief voor Binnen- en Buitenlandsche Geneeskunde in haren geheelen omvang". De vertaalde artikelen verschenen tussen 1846 en 1851 onder zijn redactie bij Tjeenk Willink te Zwolle.

In 1834 en in 1849 braken in Dalfsen en Zwolle cholera-epidemieën uit. Van Deen kende de oorzaak van de dodelijk verlopende ziekte niet. Hij was onderwezen in de uit de middeleeuwen stammende theorie van de miasmen. Men leerde dat cholera ontstond "door een tot nu toe niet ontdekt specifiek nocens (vergift), hetwelk in de atmospheer, die overigens in hare normale zamenstelling onveranderd is, gemengd is. Dit nocens doordringt ook het bovenste gedeelte van het water, en wordt dientengevolge door de waterwegen vooral spoedig verspreid". Een vermoeden van het later aangetoonde verband tussen het ontstaan van cholera en het drinken van besmet drinkwater had Izaac van Deen dus wel.

Izaac van Deen publiceerde veel artikelen in binnen- en buitenlandse tijdschriften. Hij beijverde zich voor de herziening van de verouderde wetgeving op medisch gebied en drong aan op een drastische verbetering van de medische opleiding aan de Nederlandse universiteiten. Mede door zijn toedoen werden vanaf 1846 de verslagen en adviezen van de Provinciale Geneeskundige Commissie gepubliceerd en werd in 1850 op landelijk niveau de wettelijke openbaarheid van de medische examens een feit. Izaac van Deen werd benoemd in de in 1841 ingestelde "Staatscommissie tot herziening van de geneeskundige wetten van 1818" Omdat zijn aanbevelingen niet werden overgenomen in de bevindingen van deze commissie was Izaac van Deen in 1849 een van de oprichters van de hervormingsgezinde Nederlandsche Maatschappij tot Bevordering der Geneeskunst.

In de jaren na 1833 solliciteerde Izaac van Deen naar diverse leerstoelen in Nederland. Hij werd afgewezen in Leiden en moest in Groningen tweemaal solliciteren. In een aanbevelingsbrief schreef Thorbecke "Ik ben anders geen voorstander van de jooden. Doch deze onderscheidt zich op eene eervolle wijs, door knapheid zoowel als door bescheidenheid, en heeft reeds, ten tijde der cholera, belangrijke diensten gedaan". Antisemitisme was een grote hindernis geweest bij de benoeming van van Deen. Van Deen werd op 24 augustus 1851 met nadrukkelijke ondersteuning van de inmiddels tot minister opgeklommen Thorbecke de eerste Joodse buitengewoon hoogleraar in Nederland. Zijn eerste leeropdracht was de fysiologie. De jonge hoogleraar onderwees ook farmacognosie, farmaco-dynamie en diëtetiek. Hij gaf les over zenuwziekten en onderwees de politie over de medische aspecten van hun vak. In 1857 werd hij gewoon hoogleraar. Zijn motto was "De stof bepaalt de mens en de mens is wat hij eet". 

Prof. dr. Van Deen doceerde fysiologie. Hij was met name geïnteresseerd in voeding en stofwisseling en beschikte na 1866 over een van de modernste laboratoria van Europa. Hij deed onderzoek naar de verspreiding van cholera, een ziekte waarvan de epidemieën in de 19e eeuw in Europa nog veel slachtoffers eisten.

Izaac van Deen was sterk seculier georiënteerd. Hij wijzigde zijn naam van het duidelijk Joodse "Izaäksen" in het neutrale "van Deen" en liet zich op de Openbare Zuiderbegraafplaats in Groningen begraven. Zijn vergeten grafsteen werd in 2010 herontdekt en schoongemaakt.

Izaac van Deen was Ridder in de Orde van de Nederlandse Leeuw. Hij huwde in 1835 met de Deense Auguste Melchior (1810-1858). Het echtpaar had drie dochters, alle drie te Zwolle geboren. De namen van Galathea Henrietta (28 juni 1836) Charlotte Johanna Caecilia (28 november 1837-1878) en Johanna Pauline Dorothea van Deen (20 maart 1843) waren eveneens een breuk met de Joodse traditie. Dorothea was de moeder van de vrouwelijke arts Marie Anne van Herwerden (1874-1934). Ook de schrijfwijzen "Isaäc van Deen" en "Isaac van Deen" komen voor.



</doc>
<doc id="3006476" url="https://nl.wikipedia.org/wiki?curid=3006476" title="International Journal of Radiation Oncology, Biology, Physics">
International Journal of Radiation Oncology, Biology, Physics

International Journal of Radiation Oncology, Biology, Physics is een internationaal, aan collegiale toetsing onderworpen wetenschappelijk tijdschrift op het gebied van de oncologie, radiologie, nucleaire geneeskunde en beeldvormend medisch onderzoek. De naam wordt in literatuurverwijzingen meestal afgekort tot "Int. J. Radiat. Oncol. Biol. Phys." Het wordt uitgegeven door Elsevier namens de American Society of Therapeutic Radiologists en verschijnt 15 keer per jaar.


</doc>
<doc id="3006477" url="https://nl.wikipedia.org/wiki?curid=3006477" title="Investigational New Drugs">
Investigational New Drugs

Investigational New Drugs (ook Journal of new anticancer agents) is een internationaal, aan collegiale toetsing onderworpen wetenschappelijk tijdschrift op het gebied van de farmacologie, met name experimentele medicijnen tegen kanker. De naam wordt in literatuurverwijzingen meestal afgekort tot "Investig. New Drugs". Het wordt uitgegeven door Springer Science+Business Media en verschijnt 6 keer per jaar. Het eerste nummer verscheen in 1983.


</doc>
<doc id="3006481" url="https://nl.wikipedia.org/wiki?curid=3006481" title="Journal of Cancer Research and Clinical Oncology">
Journal of Cancer Research and Clinical Oncology

Journal of Cancer Research and Clinical Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "J. Canc. Res. Clin. Oncol." Het wordt uitgegeven door Springer Science+Business Media namens de Deutsche Krebsgesellschaft en verschijnt maandelijks.


</doc>
<doc id="3006482" url="https://nl.wikipedia.org/wiki?curid=3006482" title="Journal of Cancer Research and Therapeutics">
Journal of Cancer Research and Therapeutics

Journal of Cancer Research and Therapeutics (ook JCRT) is een internationaal, aan collegiale toetsing onderworpen open access wetenschappelijk tijdschrift op het gebied van de oncologie.
De naam wordt in literatuurverwijzingen meestal afgekort tot "J. Canc. Res. Therapeut."
Het wordt uitgegeven door "Medknow Publications" namens de "Association of Radiation Oncology of India" en verschijnt 4 keer per jaar. Het eerste nummer verscheen in 2005.


</doc>
<doc id="3006483" url="https://nl.wikipedia.org/wiki?curid=3006483" title="Journal of Cancer Survivorship">
Journal of Cancer Survivorship

Journal of Cancer Survivorship: Research and Practice is een internationaal, aan collegiale toetsing onderworpen wetenschappelijk tijdschrift op het gebied van de oncologie.
De naam wordt in literatuurverwijzingen meestal afgekort tot "J. Cancer Surviv."
Het wordt uitgegeven door Springer Science+Business Media en verschijnt 4 keer per jaar.


</doc>
<doc id="3006486" url="https://nl.wikipedia.org/wiki?curid=3006486" title="Journal of Clinical Oncology">
Journal of Clinical Oncology

Journal of Clinical Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "J. Clin. Oncol." Het wordt uitgegeven door de American Society of Clinical Oncology en verschijnt 3 keer per maand. Het eerste nummer verscheen in 1983.


</doc>
<doc id="3006493" url="https://nl.wikipedia.org/wiki?curid=3006493" title="Journal of the National Cancer Institute">
Journal of the National Cancer Institute

Journal of the National Cancer Institute is een internationaal, aan collegiale toetsing onderworpen wetenschappelijk tijdschrift op het gebied van de oncologie. Het wordt uitgegeven door Oxford University Press en verschijnt tweewekelijks. Het eerste nummer verscheen in 1940.


</doc>
<doc id="3006494" url="https://nl.wikipedia.org/wiki?curid=3006494" title="Journal of the National Comprehensive Cancer Network">
Journal of the National Comprehensive Cancer Network

Journal of the National Comprehensive Cancer Network is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "J. Natl. Compr. Canc. Netw." Het wordt uitgegeven door Harborside Press namens het "National Comprehensive Cancer Network" en verschijnt maandelijks. Het eerste nummer verscheen in 2003.


</doc>
<doc id="3006495" url="https://nl.wikipedia.org/wiki?curid=3006495" title="The Journal of Pathology">
The Journal of Pathology

The Journal of Pathology is een internationaal, aan collegiale toetsing onderworpen wetenschappelijk tijdschrift op het gebied van de 
pathologie.
De naam wordt in literatuurverwijzingen meestal afgekort tot "J. Pathol."
Het wordt uitgegeven door John Wiley & Sons namens de Pathological Society of Great Britain and Ireland en verschijnt maandelijks.
Het eerste nummer verscheen in 1892.


</doc>
<doc id="3006607" url="https://nl.wikipedia.org/wiki?curid=3006607" title="Canfosfamide">
Canfosfamide

Canfosfamide, INN, is een stikstofmosterd prodrug. Het is een krachtig alkyleringsmiddel dat bij de gerichte behandeling van tumoren zou kunnen worden ingezet. Canfosfamide wordt ontwikkeld door het Amerikaanse bedrijf Telik, voorheen Terrapin Technologies. De merknaam is "Telcyta", voor canfosfamide hydrochloride. Het was anno 2012 nog niet op de markt. Telik is op zoek naar partners om het middel verder te ontwikkelen en op de markt te brengen. 

De prodrug canfosfamide heeft een glutathionachtige structuur en wordt geactiveerd door het iso-enzym glutathion S-transferase P1-1 (GST P1-1). Dit enzym is overmatig aanwezig in vele kankercellen bij de mens. Wanneer GST P1-1 zich in een tumorcel aan canfosfamide bindt, ontbindt dat en komt het actieve stikstofmosterdfragment vrij, dat apoptose, celdood, veroorzaakt.

Tumorcellen die hoge niveaus van GST P1-1 vertonen zijn in in-vitrostudies gevoelig gebleken voor canfosfamide. In klinische studies is canfosfamide, alleen of in combinatie met andere cytotoxische agentia, goed verdragen en effectief gebleken.


</doc>
<doc id="3007426" url="https://nl.wikipedia.org/wiki?curid=3007426" title="Theodore Dentz">
Theodore Dentz

Theodore Dentz (Amsterdam, 9 augustus 1840 – Utrecht, 29 december 1933) was een Nederlandse tandarts en lector tandheelkunde aan de Universiteit van Utrecht.

Dentz werd in 1840 in de Nederlandse hoofdstad Amsterdam geboren als zoon van de tandarts Simon Nathan Dentz en Rebecca Salomons. Hij volgde zowel lessen in de tandheelkunde bij zijn vader als aan het Athenaeum Illustre te Amsterdam. Uiteindelijk promoveerde hij op 17 november 1864 tot doctor in de geneeskunde aan de Universiteit van Utrecht met het proefschrift "De melkbreuk der borstklier". Na zijn studie vestigde hij zich als tandarts te Utrecht, waar hij de praktijk van een oom voortzette. In 1867 promoveerde Dentz ook tot doctor in de chirurgie aan dezelfde universiteit. Dentz streefde naar de verheffing van de stand van de tandheelkunde. Later zou hij lector tandheelkunde aan de Universiteit van Utrecht worden.

Dentz was de oprichter van het "Nederlandsen Tandheelkundig Genootschap", erelid van de "Vereniging van Nederlandsche Tandartsen" en medewerker aan het "Tijdschrift voor Tandheelkunde".

Dentz trouwde op 30 augustus 1869 met Justine Marx en samen kregen ze een dochter. Na het overlijden van zijn eerste echtgenote Marx in 1908 hertrouwde hij op 3 september 1909 met Johanna Maria Christina Went. Uit dit huwelijk werd tevens een dochter geboren. Hij stierf op 29 december 1933 en werd begraven op Begraafplaats Soestbergen in Utrecht.


</doc>
<doc id="3007864" url="https://nl.wikipedia.org/wiki?curid=3007864" title="Kwik(I)jodide">
Kwik(I)jodide

Kwik(I)jodide is een anorganische verbinding van kwik, met als brutoformule HgI. De stof komt voor als donkergele opake kristallen of als kristallijn poeder, dat vrijwel onoplosbaar is in water. De stof is lichtgevoelig en wordt omgezet naar kwik(II)jodide.

Kwik(I)jodide komt voor in de natuur als het mineraal moscheliet.

Kwik(I)jodide wordt bereid door het mengen van kwik en di-jood:

Het kan ook bereid worden door toevoegen van kaliumjodide aan een verdunde oplossing van kwik(I)nitraat. Een overmaat aan jodide dient hierbij vermeden te worden, omdat het ontstane kwik(I)jodide dan disproportioneert tot elementair kwik en tetrajodomercuraat(II).

In de 19e eeuw werd de stof veelvuldig als geneesmiddel gebruikt, onder andere ter behandeling van acne, syfilis en nierproblemen.

In lage dosissen veroorzaakt kwik(I)jodide overdreven speekselproductie, bloedend tandvlees en slecht ruikende adem. 

Een hoge dosis veroorzaakt het verlies van tanden, hemolyse en necrose van beenderen en weefsel. Symptomen van een hoge dosis zijn motorische ataxie, spiertrillingen en soms ook bloedig braaksel. 



</doc>
<doc id="3007877" url="https://nl.wikipedia.org/wiki?curid=3007877" title="Kwik(II)jodide">
Kwik(II)jodide

Kwik(II)jodide is een anorganische verbinding van kwik, met als brutoformule HgI. De stof komt voor als oranje-rode kristallen of als kristallijn poeder, dat vrijwel onoplosbaar is in water. 

Kwik(II)jodide komt voor in de natuur als het zeldzame mineraal cocciniet.

Kwik(II)jodide wordt bereid door een oplossing van kaliumjodide al roerend te mengen met een oplossing van kwik(II)chloride: 

De bekomen neerslag wordt na filtratie gewassen en gedroogd bij 70°C.

Het kan ook rechtstreeks uit de samenstellende elementen bereid worden:

Kwik(II)jodide vertoont thermochromisme: wanneer de kristallen worden verhit boven 126°C, gaat de kristalstructuur over van een alfa- naar een bèta-vorm. Daarbij verandert de kleur van oranje naar geel. Wanneer de kristallen worden afgekoeld, treedt opnieuw kleurverschuiving naar de oranje alfa-vorm op.

Kwik(II)jodide wordt gebruikt bij de bereiding van Nesslers reagens, waarmee men ammoniak kan detecteren.

Het is tevens een halfgeleider die gebruikt wordt in detectoren voor X-straling en gammastraling.

In de diergeneeskunde wordt het gebruikt bij de behandeling van blaren (als tinctuur). 



</doc>
<doc id="3008350" url="https://nl.wikipedia.org/wiki?curid=3008350" title="Journal of Surgical Oncology">
Journal of Surgical Oncology

Journal of Surgical Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie en chirurgie. De naam wordt in literatuurverwijzingen meestal afgekort tot "J. Surg. Oncol." Het wordt uitgegeven door John Wiley & Sons.


</doc>
<doc id="3008351" url="https://nl.wikipedia.org/wiki?curid=3008351" title="Journal of Thoracic Oncology">
Journal of Thoracic Oncology

Journal of Thoracic Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "J. Thorac. Oncol." Het wordt uitgegeven door Lippincott, Williams & Wilkins namens de "International Association for the Study of Lung Cancer" en verschijnt maandelijks.


</doc>
<doc id="3008352" url="https://nl.wikipedia.org/wiki?curid=3008352" title="Japanese Journal of Clinical Oncology">
Japanese Journal of Clinical Oncology

Japanese Journal of Clinical Oncology is een aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Jpn. J. Clin. Oncol." Het wordt uitgegeven door Oxford University Press en verschijnt maandelijks.


</doc>
<doc id="3008353" url="https://nl.wikipedia.org/wiki?curid=3008353" title="The Lancet Oncology">
The Lancet Oncology

The Lancet Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Lancet Oncol." Het wordt uitgegeven door de Lancet Publishing Group en verschijnt maandelijks. Het is één van de meest geciteerde tijdschriften op het gebied van de oncologie.


</doc>
<doc id="3008354" url="https://nl.wikipedia.org/wiki?curid=3008354" title="Lung Cancer">
Lung Cancer

Lung Cancer is een internationaal, aan collegiale toetsing onderworpen wetenschappelijk tijdschrift op het gebied van de oncologie. Het wordt uitgegeven door Elsevier namens de "International Association for the Study of Lung Cancer" en verschijnt maandelijks. Het eerste nummer verscheen in 1985.


</doc>
<doc id="3008387" url="https://nl.wikipedia.org/wiki?curid=3008387" title="Medical Oncology">
Medical Oncology

Medical Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Med. Oncol." Het wordt uitgegeven door Springer Science+Business Media. Het tijdschrift is opgericht in 1984 en verschijnt 5 keer per jaar.


</doc>
<doc id="3008388" url="https://nl.wikipedia.org/wiki?curid=3008388" title="Molecular Cancer Therapeutics">
Molecular Cancer Therapeutics

Molecular Cancer Therapeutics is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Mol. Canc. Therapeut." Het wordt uitgegeven door de American Association for Cancer Research en verschijnt maandelijks.


</doc>
<doc id="3008389" url="https://nl.wikipedia.org/wiki?curid=3008389" title="Molecular Oncology">
Molecular Oncology

Molecular Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Mol. Oncol." Het wordt uitgegeven door Elsevier en verschijnt 6 keer per jaar.


</doc>
<doc id="3008391" url="https://nl.wikipedia.org/wiki?curid=3008391" title="Nature Reviews Clinical Oncology">
Nature Reviews Clinical Oncology

Nature Reviews Clinical Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Nat. Rev. Clin. Oncol." Het wordt uitgegeven door Nature Publishing Group en verschijnt maandelijks.

Vanaf de oprichting in 2004 tot het jaar 2009 verscheen het tijdschrift onder de naam "Nature Clinical Practice Oncology".


</doc>
<doc id="3008404" url="https://nl.wikipedia.org/wiki?curid=3008404" title="Nature Reviews Cancer">
Nature Reviews Cancer

Nature Reviews Cancer is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Nat. Rev. Canc." Het wordt uitgegeven door Nature Publishing Group en verschijnt maandelijks. Het is een van de meest geciteerde tijdschriften op het gebied van de oncologie.


</doc>
<doc id="3008405" url="https://nl.wikipedia.org/wiki?curid=3008405" title="Neoplasia">
Neoplasia

Neoplasia is een internationaal, aan collegiale toetsing onderworpen open access wetenschappelijk tijdschrift op het gebied van de oncologie. Het wordt uitgegeven door "Neoplasia Press" en verschijnt maandelijks. Het eerste nummer verscheen in 1999.


</doc>
<doc id="3008412" url="https://nl.wikipedia.org/wiki?curid=3008412" title="The Oncologist">
The Oncologist

The Oncologist is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Oncologist". Het wordt uitgegeven door "AlphaMed Press" en verschijnt maandelijks.


</doc>
<doc id="3008421" url="https://nl.wikipedia.org/wiki?curid=3008421" title="Oncology (Basel)">
Oncology (Basel)

Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. Het verschijnt 8 keer per jaar. Het wordt uitgegeven door de in Bazel gevestigde uitgeverij Karger. De toevoeging "Basel" wordt gebruikt om verwarring te voorkomen met het gelijknamige tijdschrift dat de Verenigde Staten wordt uitgegeven.

Vanaf de oprichting in 1948 tot in 1966 verscheen het tijdschrift onder de titel "Oncologia", als wetenschappelijk orgaan van de "Schweizerischen Nationalliga für Krebsbekämpfung und Krebsforschung".


</doc>
<doc id="3008422" url="https://nl.wikipedia.org/wiki?curid=3008422" title="Oncology">
Oncology

Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. Het wordt uitgegeven door "CMP Healthcare Media" en verschijnt 14 keer per jaar.



</doc>
<doc id="3009819" url="https://nl.wikipedia.org/wiki?curid=3009819" title="Photodiagnosis and Photodynamic Therapy">
Photodiagnosis and Photodynamic Therapy

Photodiagnosis and Photodynamic Therapy is een internationaal, aan collegiale toetsing onderworpen wetenschappelijk tijdschrift op het gebied van de oncologie.
De naam wordt in literatuurverwijzingen meestal afgekort tot "Photodiagnosis Photodyn. Ther."
Het wordt uitgegeven door Elsevier en verschijnt 4 keer per jaar.


</doc>
<doc id="3009820" url="https://nl.wikipedia.org/wiki?curid=3009820" title="Prostate Cancer and Prostatic Diseases">
Prostate Cancer and Prostatic Diseases

Prostate Cancer and Prostatic Diseases is een internationaal, aan collegiale toetsing onderworpen wetenschappelijk tijdschrift op het gebied van de oncologie, urologie en nefrologie. De naam wordt in literatuurverwijzingen meestal afgekort tot "Prostate Cancer Prostatic Dis." Het wordt uitgegeven door Nature Publishing Group en verschijnt 4 keer per jaar.


</doc>
<doc id="3009829" url="https://nl.wikipedia.org/wiki?curid=3009829" title="Psycho-Oncology">
Psycho-Oncology

Psycho-Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie en de psychologie. De naam wordt in literatuurverwijzingen meestal afgekort tot "Psycho Oncol." Het wordt uitgegeven door John Wiley & Sons en verschijnt maandelijks. Het eerste nummer verscheen in 1992.


</doc>
<doc id="3009830" url="https://nl.wikipedia.org/wiki?curid=3009830" title="Radiation Oncology">
Radiation Oncology

Radiation Oncology is een internationaal, aan collegiale toetsing onderworpen open access wetenschappelijk tijdschrift op het gebied van de oncologie en de nucleaire geneeskunde. De naam wordt in literatuurverwijzingen meestal afgekort tot "Radiat. Oncol." Het tijdschrift is opgericht in 2006 en wordt uitgegeven door BioMed Central.


</doc>
<doc id="3009840" url="https://nl.wikipedia.org/wiki?curid=3009840" title="Seminars in Cancer Biology">
Seminars in Cancer Biology

Seminars in Cancer Biology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Semin. Canc. Biol." Het wordt uitgegeven door Elsevier en verschijnt tweemaandelijks.


</doc>
<doc id="3009841" url="https://nl.wikipedia.org/wiki?curid=3009841" title="Seminars in Oncology">
Seminars in Oncology

Seminars in Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie. De naam wordt in literatuurverwijzingen meestal afgekort tot "Semin. Oncol." Het wordt uitgegeven door Elsevier en verschijnt tweemaandelijks.


</doc>
<doc id="3009842" url="https://nl.wikipedia.org/wiki?curid=3009842" title="Seminars in Radiation Oncology">
Seminars in Radiation Oncology

Seminars in Radiation Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie, radiologie, en de nucleaire geneeskunde. De naam wordt in literatuurverwijzingen meestal afgekort tot "Semin. Radiat. Oncol." Het wordt uitgegeven door Elsevier en verschijnt 4 keer per jaar.


</doc>
<doc id="3009843" url="https://nl.wikipedia.org/wiki?curid=3009843" title="Surgical Oncology">
Surgical Oncology

Surgical Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie en de chirurgie. De naam wordt in literatuurverwijzingen meestal afgekort tot "Surg. Oncol." Het wordt uitgegeven door Elsevier en verschijnt 4 keer per jaar.


</doc>
<doc id="3009855" url="https://nl.wikipedia.org/wiki?curid=3009855" title="Urologic Oncology">
Urologic Oncology

Urologic Oncology is een internationaal, aan collegiale toetsing onderworpen wetenschappelijk tijdschrift op het gebied van de oncologie, urologie en de nefrologie. De naam wordt in literatuurverwijzingen meestal afgekort tot "Urol. Oncol." Het wordt uitgegeven door Elsevier en verschijnt tweemaandelijks.


</doc>
<doc id="3009856" url="https://nl.wikipedia.org/wiki?curid=3009856" title="World Journal of Surgical Oncology">
World Journal of Surgical Oncology

World Journal of Surgical Oncology is een internationaal, aan collegiale toetsing onderworpen open access wetenschappelijk tijdschrift op het gebied van de oncologie en de chirurgie. De naam wordt in literatuurverwijzingen meestal afgekort tot "World J. Surg. Oncol." Het is opgericht in 2003 en wordt uitgegeven door BioMed Central.


</doc>
<doc id="3009861" url="https://nl.wikipedia.org/wiki?curid=3009861" title="Molecular Cancer Research">
Molecular Cancer Research

Molecular Cancer Research is een internationaal, aan collegiale toetsing onderworpen wetenschappelijk tijdschrift op het gebied van de celbiologie en oncologie. De naam wordt in literatuurverwijzingen meestal afgekort tot "Mol. Canc. Res." Het wordt uitgegeven door de American Association for Cancer Research en verschijnt maandelijks.


</doc>
<doc id="3009862" url="https://nl.wikipedia.org/wiki?curid=3009862" title="Cancer Cell">
Cancer Cell

Cancer Cell is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de oncologie. Op beide gebieden is het één van de meest geciteerde bladen. Het wordt uitgegeven door Cell Press en verschijnt maandelijks. Het eerste nummer verscheen in 2002. 

Artikelen in "Cancer Cell" zijn de eerste 12 maanden na publicatie alleen te lezen voor abonnees; daarna zijn ze vrij toegankelijk.


</doc>
<doc id="3009870" url="https://nl.wikipedia.org/wiki?curid=3009870" title="Acta Histochemica">
Acta Histochemica

Acta Histochemica is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Acta Histochem." Het verschijnt 6 keer per jaar.


</doc>
<doc id="3009871" url="https://nl.wikipedia.org/wiki?curid=3009871" title="Acta Histochemica et Cytochemica">
Acta Histochemica et Cytochemica

Acta Histochemica et Cytochemica is een Japans, aan collegiale toetsing onderworpen open access wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Acta Histochem. Cytoc." Het is opgericht in 2000 en verschijnt tweemaandelijks.


</doc>
<doc id="3009872" url="https://nl.wikipedia.org/wiki?curid=3009872" title="Ageing Research Reviews">
Ageing Research Reviews

Ageing Research Reviews is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de geriatrie. De naam wordt in literatuurverwijzingen meestal afgekort tot "Ageing Res. Rev." Het wordt uitgegeven door Elsevier en verschijnt 4 keer per jaar. Het eerste nummer verscheen in 2002.


</doc>
<doc id="3009873" url="https://nl.wikipedia.org/wiki?curid=3009873" title="Aging Cell">
Aging Cell

Aging Cell is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de geriatrie. Het wordt uitgegeven door Wiley-Blackwell namens de Britse Anatomical Society en verschijnt tweemaandelijks.


</doc>
<doc id="3009990" url="https://nl.wikipedia.org/wiki?curid=3009990" title="Guno Kletter">
Guno Kletter

Guno Benjamin Kletter (Paramaribo, 15 juni 1902 - datum overlijden onbekend) was een Surinaams arts en politicus.

Hij studeerde tot ongeveer 1930 aan de Geneeskundige School in Paramaribo en was daarna onder andere tijdelijk-disctrictsgeneesheer in Groningen en Frederiksdorp, vervolgens districtsgeneesheer en later gouvernementsgeneesheer. In 1946 vertrok hij naar Nederland waar hij medicijnen studeerde aan de Rijksuniversiteit Leiden en in 1950 promoveerde hij in Hamburg op het proefschrift "Zur Frage der Pathogenität der Corynebakterien bei Wunddiptherie". Terug in Suriname hervatte hij zijn werk en in september 1952 werd Kletter, hoewel hij niet verbonden was aan een politieke partij, benoemd tot landsminister van Sociale Zaken, Volksgezondheid en Immigratie. In april 1953 werd aan Kletter eervol ontslag verleend toen een vrouwelijke ondergeschikte hem beschuldigde van 'een vergrijp tegen de zeden'. Zijn gelijknamige zoon Guno Kletter, die eveneens arts zou worden, vertelde in een interview in 2011 dat het eigenlijk ging om een politiek spelletje om hem kwijt te raken. Ze zouden een aantrekkelijke verpleegster op Guno Kletter sr., die als een vrouwenliefhebber bekendstond, hebben afgestuurd. Kort daarop hervatte hij zijn werkzaamheden als gouvernementsgeneesheer bij 's Lands Hospitaal. Bij tussentijdse verkiezingen werd hij in juli 1953 namens de NPS verkozen tot Statenlid. Bij de verkiezingen van 1955 was de NPS de grote verliezer en daarmee raakte ook hij zijn zetel kwijt in het parlement.

Het is onduidelijk wanneer Kletter overleden is.


</doc>
<doc id="3010123" url="https://nl.wikipedia.org/wiki?curid=3010123" title="Hondenteek">
Hondenteek

De hondenteek ("Rhipicephalus sanguineus") is de meest wijdverspreide teek ter wereld, en één van twee "Rhipicephalus"-soorten die ook in Europa voorkomt.

In volgezogen toestand is de larve blauw van kleur. De roodbruine nimf heeft 8 poten en is in volgezogen toestand donkergrijs van kleur. Een volwassen dier heeft ook 8 poten en is roodbruin van kleur en in volgezogen toestand blauwgrijs. Het is ongeveer 0,8 cm lang.

De levenscyclus begint bij de onschuldig uitziende larve, die op een grasspriet wacht op een voorbijkomend dier, waarop het kan meeliften, totdat het volwassen is. Daarna wordt op de gastheer of -plant gepaard, waarna het vrouwtje op de grond valt, haar eitjes legt en vervolgens sterft. De pasgeboren teken zetten de levenscyclus voort. De larve van een hondenteek heeft 6 poten. Hondenteken hebben een sterke neiging om naar boven te kruipen. Ze kunnen ongeveer 200 dagen zonder bloed. Om hun volledige ontwikkeling te doorlopen, hebben ze slechts drie bloedmaaltijden nodig: één per groeistadium. Een vrouwtje kan in haar leven zo'n 1000 tot 3000 eieren leggen. De eieren worden op verborgen, droge plaatsen gelegd.

Het is een parasiet van voornamelijk honden, maar kan ook andere gastheren parasiteren, waaronder de mens. De teek voedt zich met bloed van zijn gastheer, dat wordt opgezogen via een zuigbek, die gevormd wordt met de klauwen van de pedipalpen. Het vocht wordt eruit gehaald via pompende bewegingen van de maag. Bij het zuigen van bloed kunnen ze gevaarlijke ziekten overdragen, zoals hersenvliesontsteking en Q-koorts.

De hondenteek is een potentiële drager van verschillende ziekteverwekkers, waaronder "Coxiella", de veroorzaker van Q-koorts en "Rickettsia" en vormt voor zowel mens en dier een potentieel gevaar. Sommige van deze ziekteverwekkende virussen kunnen dodelijk zijn.


</doc>
<doc id="3010218" url="https://nl.wikipedia.org/wiki?curid=3010218" title="DTP-vaccin">
DTP-vaccin

Het DTP-vaccin is een vaccin dat bescherming biedt tegen difterie, tetanus en polio. Het wordt aan negenjarigen gegeven in het kader van het Nederlandse vaccinatieprogramma. Het bestaat onder meer uit toxoïden (onschadelijk gemaakte toxinen ofwel gifstoffen) en geïnactiveerd poliovirus.

Inenting tegen difterie, tetanus en polio maakt al in de babytijd deel uit van het vaccinatieprogramma, maar wordt dan gecombineerd met onder andere kinkhoest, Haemophilus influenzae en hepatitis B (HIB) zodat dan gesproken wordt van "DKTP-HIB" enzovoorts. Ook wordt aan reizigers door de GGD vaak - onder meer - DTP geadviseerd.

Het vaccin kan bijwerkingen hebben op de plaats van injectie. Contra-indicaties zijn overgevoeligheid voor een van de bestanddelen of een acute infectieziekte.


In België is het zogenoemde DTP-vaccin anders samengesteld: het geeft bescherming tegen difterie, tetanus en pertussis. Het polio-vaccin is er niet in opgenomen. Vaak wordt in België het letterwoord "dipete" gebruikt.



</doc>
<doc id="3010276" url="https://nl.wikipedia.org/wiki?curid=3010276" title="Lepidium meyenii">
Lepidium meyenii

Lepidium meyenii, gekend onder de naam maca en ook wel Peruaanse ginseng genoemd, is een kruidachtige tweejarige plant afkomstig uit het Andesgebergte in Peru. De macawortel wordt in natuurwinkels verkocht omwille van zijn vermeende geneeskrachtige werking en effect op het voortplantingsstelsel.

Maca bevat grote hoeveelheden aan mineralen, vitamine B, enzymen, magnesium en essentiële aminozuren.


</doc>
<doc id="3011877" url="https://nl.wikipedia.org/wiki?curid=3011877" title="Jean Baptiste de Loeil">
Jean Baptiste de Loeil

Jean Baptiste (de) Loeil (Sint-Martens-Leerne, 20 februari 1789 - Middelburg, 11 februari 1850), bijgenaamd de Duiveljager van Koewacht, was een in Vlaanderen geboren arts, die in 1849 wegens doodslag op zijn vrouw in Zeeland ter dood veroordeeld werd. Hij was de laatste persoon die in Zeeland werd geëxecuteerd.

Jean Baptiste de Loeil werd geboren in Sint-Martens-Leerne. Zijn ouders waren Hieronimus (Jerome) De Lœuil,(Desteldonk, 4 maart 1760 - Eksaarde, 19 april 1849), chirurgijn en later vroedmeester en Joanna Maria De Roo (Aalter, ~ 1764 - Eksaarde, 1 mei 1829), van beroep vroedvrouw

Hij studeerde geneeskunde aan de Universiteit van Gent. Na zijn afstuderen werd hij door een "jury medicale" toegelaten als officier de santé, plattelandsheelmeester. Hij werd arts op het Zeeuwse platteland. Op 23 mei 1814 trouwde hij te Zeveneken met Felicita Van Peteghem, geboren in Zeveneken op 9 september 1791 Felicita Van Peteghem was een zogenaamde "particuliere": iemand die rijk genoeg was om niet te hoeven werken. De huwelijksgetuigen waren merkwaardig genoeg twee wevers en twee arbeiders. Zij was afkomstig uit een welstellende familie en volgens een postuum verschenen krantenartikel was zij"eens de goedhartigheid en schoonheid zelve". Vijf van hun kinderen bereikten de volwassen leeftijd. 

Jean Baptiste de Loeil en Felicita Van Peteghem kregen 8 kinderen. De eerste zes werden ingeschreven als "de Louel", de jongste 2 als "de Loeil":


Jean Baptiste de Loeil stond bekend als iemand die graag dronk en overspel pleegde. Hij mishandelde zijn kinderen en heeft waarschijnlijk ook ontucht met zijn dochters gepleegd (al is hij daar nooit voor vervolgd wegens gebrek aan bewijs). In 1845 werd hem wegens buitensporig wangedrag zijn artsenpraktijk ontnomen.

Volgens bronnen hield De Loeil zich bezig met kwakzalverij, wat hem de bijnamer Duiveljager en piskijker opleverde, een bijnaam die zijn vader ook had. Maar de kwakzalverij leverde hem een goede reputatie op en grote inkomsten.

Wanneer De Loeil precies met de mishandeling van zijn vrouw begonnen is, heeft het onderzoek niet kunnen vaststellen. Maar zeker is dat hij zijn vrouw in 1846 mishandelde en voedsel en kleding onthield. In dat jaar begon hij haar ook steeds vaker en langer op te sluiten in de kelder. Deze kelder was van buiten met een grendel op slot te doen, en had alleen een vensterraampje voorzien van een ijzeren schrank. Vanaf augustus 1847 sloot De Loeil zijn vrouw voor langere tijd op in de kelderkamer. In ieder geval tot december van dat jaar, maar mogelijk langer. Daar gaf hij haar slechts sporadisch wat oude korsten of aardappelen te eten. Buren verklaarden later dat ze haar regelmatig hoorden kermen en om voedsel schreeuwen. De buren gaven haar door het kelderraam regelmatig wat eten en drinken, maar omdat de buren zelf ook arm waren konden ze niet veel missen. De Loeil deed geen moeite om zijn misdaad te verbergen voor bezoekers: verschillende getuigen gaven aan dat zij Felicita van Peteghem in de kelder of in een ander vertrek in de woning hadden gezien. Deze getuigen verklaarden later bij de rechtszaak de "onlijdelijken honger, die zij dààr heeft uitgestaan en hare afzigtelijke onrijnheid, vervuiling en kwelling van het op haar lijf en hare weinige vuilige kleederen wemelend ongedierte". De Loeil verbood zijn buren om zijn vrouw door het raam voedsel en drinken te geven, met de woorden ""zij is niet meer waard, als om van de luizen opgegeten te worden"". 

In de winter van 1847 op 1848 wist Felicita van Peteghem uit het huis te ontsnappen, en zij klopte bij de woning van A. Penguet aan met het verzoek om een nachtverblijf en eten. De moeder van Penguet weigerde haar echter in huis op te nemen vanwege de vele hoeveelheid ongedierte die op haar lijf en kleding zat. Nadat de moeder van Penguet Felicita van Peteghem wat voedsel had gegeven, bracht ze haar - onder grote angst - weer naar haar man terug. 

Op Tweede Kerstdag 1848 vluchtte Felicita van Peteghem opnieuw, ditmaal naar de woning van C. Steur. Zij verpandde aan hem een gouden ring, en in ruil daarvoor kreeg zij voedsel. Later die winter vluchtte zij voor de derde maal het huis uit. In de woning van R. Botteringe kreeg zij eten en drinken en kon zij zich opwarmen voor de kachel. Maar steeds weigerden de dorpsgenoten haar permanent onderdak te geven, en werd zij teruggebracht naar haar man.

Kort na de derde ontsnapping (tussen eind december 1847 en maart 1848) bracht Jean Baptiste de Loeil zijn vrouw over naar de zolder. Negen getuigen verklaarden haar in de periode tussen maart en november 1848 voor het zolderraam te hebben gezien. Op zolder ging het uithongeren verder. Een vrouwelijke getuige vertelde dat zij er eens in slaagde om het luik naar de zolder te openen en koffie en boterhammen naar binnen te schuiven. Volgens deze getuige wierp Felicita van Peteghem zich als een wolf op het eten. Deze getuige was zo overstuur van wat ze gezien had, dat haar echtgenoot haar verbood nog een stap in de woning van Jean Baptiste de Loeil te zetten. Een andere getuige verklaarde later dat hij Felicita eens vrijwel naakt uit het zolderraam had zien hangen, wanhopig proberend om kersen uit te boom te plukken. De pitten gooide zij in de tuin van een buurman, zodat haar man er niet achter zou komen dat zij kersen had gegeten. Naast uithongeren mishandelde Jean Baptiste de Loeil zijn vrouw ook door haar te slaan. Meerdere malen, ook midden in de nacht, kwam Jean Baptiste de Loeil naar boven om haar met zijn bamboe wandelstok te slaan, net zo lang tot zij stil was. Deze wandelstok zou De Loeil speciaal voor dit doel hebben aangeschaft. 

Op 20 of 21 september 1848 verzocht Jean Baptiste de Loeil aan de herbergier in Moerbeke, P. Gilles, om zijn vrouw met een kar naar haar familie in Zeveneken te brengen. De knecht van de herbergier haalde haar op, en omdat ze zo uitgehongerd was kocht hij onderweg op eigen kosten tweemaal een maaltijd voor haar. Maar een dag later werd ze toch weer thuis teruggebracht. 

Op 2 november 1848 bood een dorpsbewoner, P. Wante, aan om Felicita van Peteghem tegen betaling in huis te nemen. Wante wilde wel eerst de vrouw zien. Toen zij samen met Jean Baptiste de Loeil naar zolder ging, trof hij Felicita van Peteghem aan, zittend op haar hurken en vastgebonden aan een ijzeren ketting om haar blote lichaam. Deze ketting was aan het dak van de zolder vastgemaakt. De 19-jarige dochter van Jean Baptise en Felicita verklaarde dat deze ketting zo kort was, dat Felicita van Peteghem alleen nog kon staan en hurken. Liggen en zitten was onmogelijk. P. Wante sprak met Jean Baptiste de Loeil af dat hij Felicita van Peteghem vanaf 5 november voor een periode van 3 tot 6 maanden in huis zou nemen. 

Diezelfde avond hoorden de buren meerdere malen een man op klompen de trap naar zolder nemen. De buren hoorden telkens daarna een urenlang droevig gehuil en geschreeuw van Felicita, zo hard dat hun dochter er niet van kon slapen. Twee dagen later, op 4 november 1848, overleed zij, 57 jaar oud. 

Aanvankelijk werd het overlijden als een natuurlijke dood gerapporteerd. De aflegger, P. Ego, verklaarde dat de overledene voeten had die zo zwart waren als roet, en verder op diverse plekken van op het lichaam verwondingen vertoonde. Maar desondanks werd het lichaam op maandag 6 november gekist. Maar nadat de zoon van Jean Baptiste de Loeil, Adopphus de Loeil, op 7 november (de dag van de geplande begrafenis), de zolder had bezocht schreeuwde deze naar zijn vader: "Ik wist dat gy een tiran was, maar niet zoo erg; het geregd zal nu in huis komen en het lijk geschouwd!"". Jean Baptiste de Loeil kreeg hierop last van benauwdheid en moest op bed gaan liggen. 

Nog diezelfde dag kwam de eerste plaatsvervanger van de kantonrechter van Axel, samen met zijn griffier en drie geneesheren langs. De gerechtsdienaren waren geschokt toen zij de zolder betraden: ""Verschimmelde drekstoffen op den vloer zelven, eenen aarden pan vol met uitwerpselen, verscheidene stoelen omver geworpen, een oud geheel versleten bed, hopen met snijbonen en peulen, pluimen en vodden en de afzigstelijke rommelarij; ziedaar de stoffering van haar nachtverblijf."". Diezelfde dag nog vond de autopsie plaats. De lijkschouwers rapporteerden een uitgemergeld lichaam vol ongedierte, met overal sporen van geweld. In haar maag werden twee rauwe bonen aangetroffen, het enige voedsel dat ze de dag van haar overlijden had gehad. De doodsoorzaak werd vastgesteld op een bloeding in de hersenen als gevolg van geweld, maar opgemerkt werd dat de vrouw anders zou zijn overleden aan de gevolgen van uithongering. 

Jean Baptiste de Loeil werd vervolgens gearresteerd. Hij had aanstellingsbrieven als arts, 240 gulden en enkele sieraden in zijn jas zitten.

Jean Baptiste de Loeil werd ervan beschuldigd zijn vrouw te hebben doodgehongerd en -gemarteld. Op 29 september 1849 begon in de Provinciale Rechtszaal van Middelburg het proces tegen De Loeil. De belangstelling was overweldigend: er kwam veel meer publiek dan het gebouw kon herbergen. 

President van de rechtbank was jhr. mr. Anthony Pieter van Doorn, vicepresident was mr. Samuel de Wind. Het openbaar ministerie liet maar liefst 39 getuigen komen, die getuigden van de misdaden van De Loeil. De aanklager eiste de doodstraf tegen hem wegens doodslag met voorbedachten rade, onwettige aan- en vasthouding en toebrengen van lichamelijke pijnigingen. De Loeil dacht op dat moment nog dat de doodstraf tegen hem geëist werd om hem tot een bekentenis te dwingen. Zelf rekende hij op maximaal 3 jaar cel. Hij verklaarde in de rechtszaak dat niemand zoveel van zijn vrouw had gehouden als hij. Hij had haar slechts vastgebonden om haar tegen zichzelf in bescherming te nemen. 

Zijn advocaten mr. J.Snijder en mr. P.J.G. van Diggelen brachten in dat elke vorm van hard bewijs ontbrak. In wezen zou De Loeil een zachtaardig en vredelievend mens zijn. De advocaten konden echter geen getuigen vinden die dat laatste wilden bevestigen. En zelf lieten de advocaten weten eigenlijk niet in de onschuld van hun cliënt te geloven. 

De rechter veroordeelde De Loeil op 25 oktober 1849 tot de doodstraf en tot het betalen van de proceskosten. In zijn uitspraak noemde de rechter dat de zaak in werkelijkheid nog vreselijker was dan bij het proces ter sprake was gekomen. Wel werd De Loeil er door de rechter op gewezen dat hij nog gratie kon aanvragen bij de koning met het citaat ""Het kan zijn, dat de koning, om den meer en meer veld winnenden afkeer tegen de doodstraf zelve, zich genoopt vinde, om zelfs in uw geval die straf te wijzigen.”" De president van het Gerechtshof wilde met de straf een voorbeeld stellen voor iedereen: ""Een ieder spiegele zich aan dezen man des doods. Die staat zie toe dat hij niet valle!"". De Loeil was niet onder de indruk en hoorde het vonnis onverschillig aan.

Nadat De Loeil ter dood veroordeeld was, werd hij teruggebracht naar zijn cel in Middelburg. Volgens getuigen informeerde hij bij aankomst in zijn cel naar het eten. Blijkbaar geloofde hij nog steeds dat hij na een paar jaar cel vrij zou komen. Nog in de gevangenis werd hij als arts geconsulteerd. 

De Loeil ging niet in cassatie bij de Hoge Raad, maar diende direct een gratieverzoek bij de Koning in. In dit gratieverzoek voerden de advocaten aan dat De Loeil schuldig was aan de dood van zijn vrouw, maar dat het verkeerd was om een mens te doden, zelfs als deze een ander mens gedood had. Deze argumentatie paste bij de maatschappelijke discussie over afschaffing van de doodstraf in Nederland op dat moment. 

Het gratieverzoek werd echter begin 1850 door de koning afgewezen.. Precies 72 uur voor de geplande executie, op vrijdag 8 februari 1850, werd Jean Baptise de Loeil medegedeeld dat het vonnis de volgende maandag zou worden voltrokken. Aanvankelijk reageerde De Loeil nog koel, en verklaarde hij dat hij op basis van valse getuigenissen was veroordeeld. Pas later realiseerde De Loeil zich de ernst van de situatie. Zijn gezicht zou beurtelings doodsbleek en bloedrood gekleurd zijn en zijn advocaten zouden later zeggen dat hij in een paar uur wel 20 jaar ouder geworden leek. 

Vlak voor zijn dood trok De Loeil de beschuldiging van valse getuigenissen in. Hij verklaarde dat God maar moest oordelen of de getuigen de waarheid hadden gesproken of niet. 

Op maandag 11 februari 1850 half twaalf werd De Loeil geboeid naar het schavot op de Markt in Middelburg gevoerd. Het schavot was speciaal voor de gelegenheid opgericht, omdat executies in die tijd al zeer zeldzaam waren. Een grote menigte zag hoe een bleke, sterk vermagerde De Loeil nauwelijks meer kon lopen en steunend op de arm van zijn geestelijk verzorger pastoor J.C. Knoops de trap van het schavot beklom om opgehangen te worden.

De advocaten van De Loeil schreven nog voor de executie een boek over de rechtszaak: "Regtsgeding tegen Jean Baptiste de Loeil". In dit boek beschreven zij in detail de geschiedenis van de zaak en de rechtszaak. Het boek werd uitgegeven door de Gebroeders Abraham. In het voorwoord staat te lezen dat (een deel van) de opbrengsten ten goede komen aan de armen van Middelburg.

De schedel van De Loeil werd 'voor een prik' gekocht door twee Amsterdamse artsen en kwam later in het bezit van een Amsterdamse hoogleraar. Van het hout van het schot werd in de jaren 60 van de 19e eeuw een muziektent gebouwd.


</doc>
<doc id="3011990" url="https://nl.wikipedia.org/wiki?curid=3011990" title="Tractus corticospinalis">
Tractus corticospinalis

De tractus corticospinalis, beter bekend als de piramidebaan, wordt gevormd door de axonen van het centraal motorisch neuron (CMN). De baan doorloopt achtereenvolgend de volgende structuren:
De axonen van de tractus corticospinalis eindigen zowel op interneuronen als op motorische neuronen in de motorische voorhoorn.

De signalen uit deze baan zijn verantwoordelijk voor al onze bewuste, willekeurige bewegingen.



</doc>
<doc id="3012056" url="https://nl.wikipedia.org/wiki?curid=3012056" title="Plantenfysiologie">
Plantenfysiologie

Plantenfysiologie is de biologische wetenschap die de levensverrichtingen van planten bestudeert, met inbegrip van aspecten zoals het metabolisme, organisatie, de waterhuishouding, de minerale voeding, de groei en ontwikkeling, de prikkelbaarheid (reactie op het milieu), beweging en de transportprocessen. Het is een experimentele wetenschap, die zwaar leunt op scheikunde, fysische chemie en natuurkunde. Plantenfysiologie is van belang vanwege de toepassingen in andere disciplines, zoals landbouw, bosbouw, tuinbouw.

Plantencellen met een protoplast en een celwand zijn te vergelijken met een ballon (protoplast) in een betrekkelijk starre doos (celwand). De protoplast of cytoplasma bevat de organellen en ergastische (niet levende) stoffen.

De cellen zijn aan elkaar bevestigd met pectine (polysachariden). De middenlamel is de buitenste laag die naburige cellen aan elkaar koppelt. Tussen de cellen bevinden zich de intercellulaire ruimten, die een functie kunnen hebben bij het transport van gassen of van water.

In de celwanden bevinden zich de plasmodesmata (openingen), die zorgen voor een cytoplasmatische brug tussen aangrenzende cellen. Op deze manier loopt het plasmamembraan ononderbroken van de ene cel naar de volgende.

De protoplast is het levende deel en bevat cytosol, celkern, vacuole, diverse organellen en ergastische (niet levende) stoffen als kristallen, tannines, zetmeelkorrels. Het cytoplasma of cytosol is de gelachtige matrix in de cel waarin de andere structuren zijn ingebed.

De "plasmamembraan" of "celmembraan" vormt de grens van de cel. Ze bestaat uit een dubbele laag van fosfolipiden met tussengevoegde eiwitten. Fosfolipiden zijn moleculen die zowel hydrofiele als hydrofobe gebieden hebben. Ze hebben een ruggengraat van glycerol met een van de hydroxylgroepen gebonden aan een fosfaat en een geladen groep, de andere twee hydroxylgroepen zijn veresterd met vetzuren.

De "celkern" is omgeven door de kernmembraan: een dubbele membraan (twee fosfolipide-dubbellagen). In de kernmembraan zijn poriën, die bestaan uit meer dan 100 eiwitten. De kern bevat het nucleoplasma met daarin de chromosomen of het chromatine: het erfelijk materiaal. Ook is er een nucleolus te herkennen: dit is de plaats van de productie van ribosomen. Binnen de kernmembraan is er een laag van intermediaire filamenten: de nucleaire lamina.

De "mitochondriën" zijn evenals de kern en de plastiden ook voorzien van een dubbele membraan. De binnenste membraan is geplooid en dus groter dan de buitenmembraan. De binnenste membraan verschilt van de plasmamembraan, doordat zij een hoger eiwitgehalte met unieke fosfolipiden heeft. Mitochondriën vermenigvuldigen zich door binaire deling en hebben eigen DNA, dat cirkelvormig is, en ribosomen van een ander type dan in de cytosol. Mitochondriën zijn de plaats van de celademhaling, waarbij energie wordt vrijgemaakt uit brandstoffen als suiker.

"Ribosomen" zijn de plaats van eiwitsynthese, zoals enzymen. Ze bestaan uit twee delen, een groter en een kleiner onderdeel. Er zijn vrije ribosomen (deze produceren eiwitten voor in de cel), en aan het ruw endoplasmatisch reticulum gebonden ribosomen, waar ze dienen voor de aanmaak van eiwitten voor de export.

Het "endoplasmatisch reticulum" is een serie van buizen en zakken (cisternen), dat door de hele cel loopt. Het produceert de stoffen voor het gladde endoplasmatisch reticulum, waar het dient als de plaats van de eiwitsynthese door ribosomen en is een transportsysteem binnen de cel.

"Peroxisomen" en "glyoxisomen" zijn vesikels met enzymen voor de stofwisseling van afvalstoffen uit fotosynthese, vetten en aminozuren. Waterstofperoxide is een product van het metabolisme in peroxisomen. Katalase breekt het aanwezige peroxide af en dient als markerenzym voor deze organellen.

Het "Golgi-apparaat" ziet eruit als een stapel pannenkoeken, en bestaat uit membranen. Deze produceren stoffen voor de secretie. Daartoe worden vesikels met eiwitten, vetten en andere materialen samengepakt en als vesikels weer afgescheiden aan de andere kant van de stapel.

"Microtubuli" zijn holle buizen gemaakt van een mengsel van alfa- en bètatubuline (bolvormige eiwitten). Er zijn in wezen 13 kolommen van eiwitten. De buizen zijn ongeveer 25 mm in diameter. Microtubuli zijn betrokken bij het cytoskelet (voor ondersteuning), bij de celbewegingen (cilia, flagella) , bij de plasmastroming en bij de celdeling (spindel).

"Cilia" en "flagellen" dienen voor de cellulaire bewegingen. Ze hebben een 9+2 opstelling van microtubuli. Cilia komen soms voor in grote aantallen per cel, flagellen meestal een of twee.

"Plastiden" zijn, naast de vacuolen, voor planten kenmerkende organellen. Ze hebben een dubbele membraan en ze bevatten hun eigen DNA (in nucleoid regio) en ribosomen (weer van een ander type dan in de cytosol). Ze zijn semiautonoom en planten zich voort door binaire deling. Plastiden worden in de eerste plaats met het cytoplasma van de eicel overgeërfd, maar er zijn voorbeelden van overerving van plastiden via de mannelijke lijn. De chemie van de membranen verschilt van het plasmamembraan. Plastidemembranen bestaan uit glycosylglycerides in plaats van fosfolipiden. Er zijn verschillende typen plastiden zoals: proplastiden, chloroplasten, chromoplasten, amyloplasten, leukoplasten en etioplasten. Plastiden kunnen opnieuw differentiëren en worden omgevormd van de ene vorm in de andere.

"Vacuolen" zijn grote, met vocht gevulde blazen met een enkele membraan: de tonoplast. De vacuole maakt 90% of meer uit van het volume van de cel. Uitzonderingen hierop worden gevormd door embryonale en meristematische cellen. Tijdens de groei voegen kleine vacuolen, die gevormd worden door het Golgi-apparaat, zich samen tot een grote. De centrale vacuole bevat water, ionen, organische zuren, suikers, hydrolytische enzymen (zoals ribonucleasen en glycosidasen), en een verscheidenheid van vaak kristallijne, secundaire metabolieten. Er zijn ook vacuolen die eiwitten opslaan. Planten hebben over het algemeen weinig afval en dat wordt voor een deel opgeslagen in de vacuolen. Verder dient de vacuole als opslagplaats voor H: de tonoplast bevat een actieve protonenpomp. Hoewel de pH van de cytosol ongeveer bij 7,0 ligt, is de pH van de vacuole ongeveer 2 tot 6. Ook worden kalium en calcium actief in de vacuole opgeslagen. Verder is de vacuole van groot belang bij de celgroei: bij de celstrekking neemt de vacuole sterk toe in grootte maar niet de cytosol die als een dunne laag om de vacuole komt te liggen. De vacuole helpt de turgor in plantencellen te handhaven door de tegengestelde krachten van de treksterkte van de wand tegenover de druksterkte van water.

De celwand bepaalt de vorm van de cel (vergelijkbaar met een uitwendig skelet) en voorkomt dat de celmembraan barst omdat de celwand bestand is tegen waterdruk. Het zorgt voor de ondersteuning van de plant en de mechanische sterkte. De celwand beïnvloedt de snelheid en richting van celgroei, regelt het celvolume, en is uiteindelijk verantwoordelijk voor het architectonisch ontwerp van de plant en voor de besturing van de plantmorfogenese omdat de celwand het voor planten noodzakelijk maakt zich te ontwikkelen door celvorming (en niet celmigratie). Daarnaast is de celwand een fysieke barrière voor ziektekiemen. Kleine moleculen kunnen zich echter door de stippels bewegen. Celwanden kunnen een functie hebben bij de opslag van koolhydraten, vooral in zaden. Fragmenten van de celwand, met name de oligosachariden, kunnen werken als plantenhormonen, bijvoorbeeld bij de productie van etheen, fytoalexine, chitinase en andere enzymen.

De componenten van de celwand kunnen zeer divers zijn:

De morfologie van de celwand varieert sterk. In de celwand zijn te onderscheiden:

Kenmerken van een plant:
Autotrofie is de belangrijkste eigenschap van planten, met name de mogelijkheid tot fotosynthese. De gevolgen van autotrofe voeding:
Beweeglijkheid (motiliteit) hebben planten niet nodig. Veel planten zijn sessiel. Aanpassingen aan een sessiele levenswijze zijn:

Planten zijn sessiele organismen, die niet in staat zijn om zich te verplaatsen naar een gunstiger locatie (wel kunnen bij sommige plantensoorten afgebroken plantendelen gaan wortelen):

Planten zijn net als andere organismen in staat te reageren op veranderingen in hun omgeving op verscheidene manieren.

Zowel de fysische omgeving en het biotische milieu bedreigen het welzijn van de planten waartegen planten zich moeten verdedigen. Tot de fysische gevaren behoren wind, water (overstroming), droogte en koude (winter). Hiertegen beschermen planten zich door kiemrust, veroudering en zelfs de dood op de meer voorspelbare gevaren. De groenblijvende en bladverliezende levenswijze zijn voor een deel een reactie op ongunstige omstandigheden.

Tot de biologische gevaren behoren de predatoren (= herbivoren of planteneters), schimmels, insecten en concurrenten (de andere planten). Ter verdediging hebben planten een aantal aanpassingen, zoals morfologische (doornen en stekels, haren en een dikke cuticula op de epidermis), chemische (giftige of onverteerbare secundaire plantenstoffen), mimicry en signaalstoffen. Ook kunnen planten communiceren.

Een sessiel organisme kan niet op zoek gaan naar een partner voor de overdracht van gameten of de nakomelingen gemakkelijk verspreiden. Planten lossen het probleem van de gametenoverdracht op door te vertrouwen op verschillende vectoren voor de bestuiving, zoals wind, water, insecten of vleermuizen. Mechanismen voor de verspreiding van vruchten en/of zaden helpen de nakomelingen zich te verspreiden.

Water is absoluut essentieel voor alle levende organismen:

Het grote belang van water hangt samen met een aantal scheikundige, fysisch chemische en natuurkundige eigenschappen van water:

HO + HO ↔ HO + OH

Verdere betekenis van water voor planten:

Beweging van watermoleculen kan op twee manieren gebeuren: massabeweging en osmose.
Verschillende factoren beïnvloeden de diffusiesnelheid:

Waterpotentiaal is een maat voor de energietoestand van water. Dit is een bijzonder belangrijk concept in de plantenfysiologie, omdat het de richting en beweging van het water bepaalt. De vergelijking voor waterpotentiaal moet rekening houden met de factoren die de diffusie van water beïnvloeden:
"Ψ" = "Ψ" + "Ψ" + "Ψ", of
waterpotentiaal = drukpotentiaal + osmotische potentiaal + zwaartekrachtspotentiaal
De waterpotentiaal "Ψ" is de chemische potentiaal van water (in J mol = MPa) in vergelijking met zuiver water bij dezelfde temperatuur en druk. De eenheden zijn in druk (Pascal) omdat plantencellen onder druk staan (denk aan de celwand) en het gemakkelijker is om te meten. De waterpotentiaal van zuiver water is nul. De waterpotentiaal in intact plantenweefsel is meestal negatief vanwege de grote hoeveelheden opgeloste stoffen in de cellen.

De chemische potentiaal (μ) is de vrije energie per eenheid van hoeveelheid, meestal per mol (in J mol).

De vrije energie van het water is de energie die beschikbaar is om arbeid te leveren (in J = nm).

Drukpotentiaal "Ψ". Druk ontstaat ten gevolge van de drukopbouw in cellen door de celwand. De drukpotentiaal "Ψ" is meestal positief, maar kan negatief (onderdruk) zijn in het xyleem. Druk kan worden gemeten met een osmometer. Druk wordt gemeten in MPa (megapascal). 1 MPa = 10 bar = 10 atm. (1 atm = 760 mm Hg).

De osmotische potentiaal "Ψ" is de bijdrage als gevolg van opgeloste stoffen. Opgeloste stoffen geven altijd een vermindering van de vrije energie van het water, waardoor hun bijdrage altijd negatief is. De osmotische potentiaal "Ψ" van een oplossing kan worden berekend met de Van 't Hoff-vergelijking:
"Ψ" = -i"M"R"T"

waarin
De osmotische potentiaal kan gemeten worden onder andere door meting van de vriespuntverlaging (opgeloste stoffen verlagen het vriespunt van een vloeistof), grensplasmolyse en met een dampdrukosmometer (opgeloste stoffen verhogen kookpunt of verlagen de dampdruk van een vloeistof).

Matrixpotentiaal is de bijdrage aan de waterpotentiaal als gevolg van de aantrekkingskracht van water voor colloïdale, geladen oppervlakken. Het is negatief omdat het van water de mogelijkheid om te bewegen beperkt. In grote volumes water is het zeer klein en meestal verwaarloosbaar. Het kan echter zeer belangrijk zijn in de bodem, vooral als het betrekking heeft op het wortel-bodem raakvlak. Zo bestaat klei uit kleine, colloïdale gronddeeltjes (kleiner dan 2 µm).

Zwaartekrachtspotentiaal ("Ψ", gravitatiepotentiaal) is de bijdrage van zwaartekracht. Deze is gewoonlijk verwaarloosbaar, tenzij het betrekking heeft op de toppen van hoge bomen.

De verplaatsing van het water door een membraan is een combinatie van diffusie en "bulk flow". Individuele watermoleculen diffunderen door het membraan. Daarnaast heeft het membraan ingebouwde eiwitten die een kanaal of porie vormen waardoor het water kan bewegen. Deze poriën zijn belangrijk voor het transport van watermoleculen door "bulk flow". De zgn. aquaporine-eiwitten van de poriën vormen deze transportkanalen voor het water. Water beweegt zich passief en volgt de gradiënt van vrije energie.

Het transport van water is voor de plant van groot belang. In het continuüm van bodem-plant-lucht volgt het water de volgende route:
bodem →→ wortel → stam → blad →→ lucht
De drijvende kracht voor beweging van het water is de gradiënt in de waterpotentiaal die bestaat tussen de bodem en de lucht. Met andere woorden:
"Ψ" > "Ψ" > "Ψ" > "Ψ" > "Ψ"
Enkele karakteristieke waarden van waterpotentiaal-waarden voor een boom zijn "Ψ" = 0,7 MPa, "Ψ" = 2,3 MPa en "Ψ" = 2,5 MPa.

De eerste stap bij het watertransport is de overgang van de bodem naar de plant. De bodem is de laag van de aardkorst die door planten beworteld is en waarin zich bodemvormende processen afspelen. De bodem bestaat uit een mengsel van organische stoffen (humus, planten- en dierenresten, mest, reducenten), anorganische materialen (verweerde rots), gassen (zuurstof, kooldioxide, ethyleen) en vloeistof (water). De grondsoort wordt bepaald door de samenstelling, textuur of deeltjesgrootte, en de structuur (met name de bodemverdichting).

Gravitatiewater is water dat afstroomt en niet sterk gebonden is; "Ψ" = 0 MPa. Veldcapaciteit heeft de grond als die met al het tegen de zwaartekracht in vastgehouden water verzadigd is. Het capillaire water is het water dat wordt vastgehouden door capillaire werking of het water bij veldcapaciteit; Ψ = -0,015 MPa. Als het vochtgehalte van de bodem lager is dan waarop planten kunnen groeien treedt permanente verwelking op, gewoonlijk bij "Ψ" = -1,5 MPa. De bodemwaterpotentiaal is een functie van osmotische potentiaal (in zoute gronden wijkt deze sterker af van 0) en vooral van de druk of matrixpotentiaal (adhesie, onderdruk die veroorzaakt wordt door de aantrekkingskracht van colloïdale deeltjes). De druk in de bodem kan worden berekend uit de vergelijking:
"Ψ" = -2 "T "/" r"
waarin
Verplaatsing van het water in de bodem is vooral te danken aan bulk-flow (massabeweging) als gevolg van drukgradiënten en aan enige diffusie.

Bij de overgang van de plant naar de lucht gaat het om de beweging van het water die plaatsvindt door transpiratie. Lucht heeft een zeer hoog vermogen om het water vast te houden.

Er is dus een zeer steile gradiënt in de waterpotentiaal van bodem naar de lucht. De plant plaatst zichzelf tussen die twee en maakt zo gebruik van passief transport.

De bouw van de wortel:

Het meeste water wordt aan het uiteinde van de wortel opgenomen, omdat daar de nog levende wortelharen zitten. Hoe verder van het punt, hoe minder water wordt opgenomen door de wortel. Dat komt ruwweg overeen met het gebied van de wortel dat verkurkt.

Er zijn drie routes die het water kan volgen:

Xyleem is het weefsel dat dient voor watertransport, wat bewezen kan worden door onderzoek met tracers. Hierbij wordt xyleem voorzien met kleurstoffen. Een voorbeeld is de klassieke experiment met een stengel van bleekselderij die in een kleurstof wordt geplaatst. Het transport van de kleurstof door de vaatbundels is dan duidelijk zichtbaar. Het transport vindt plaats in de tracheeën en tracheïden. Er zijn vier belangrijke types van cellen:
De primaire cellen voor watertransport zijn tracheïden en tracheeën. Naaktzadigen hebben slechts tracheïden terwijl bedektzadigen beide typen hebben en in de eerste plaats afhankelijk zijn van tracheeën voor het watertransport. Zowel tracheïden en tracheeën hebben stippels, dunne ronde plekken in de celwand.

We kunnen de stroomsnelheid meten in het xyleem op 4 tot 13 mm s in tracheeën. Laten voor onze berekeningen een stroomsnelheid gebruiken van 4 mm s (= 4 * 10m s) en een trachee straal van r = 40 μm = 0,00004 m.

Volgens de wet van Poiseuille is de stroomsnelheid direct evenredig met de drukgradiënt en de doorsnede van de buis, en omgekeerd evenredig met de viscositeit van de vloeistof. Deze wordt mathematisch uitgedrukt als de Poiseuille vergelijking:
"J" = (π·"r"·"ΔP")/(8·η)
waarbij:
Deze wet kan gebruikt worden om de benodigde potentiaal te bereken voor het watertransport in een boom van 100 m hoogte. Daartoe delen we de formule door de oppervlakte van de dwarsdoorsnede van een trachee (π r). Dus de vergelijking kan worden vereenvoudigd tot:
"J" = ("r"·"ΔP")/(8·η)
Invullen van de waarden voor de doorstroming en tracheediameter:
4 * 10 m/sec = (0.00004 m·"ΔP")/(8·10 Pa s)
"ΔP" = 20,000 Pa m = 0.02 MPa m
Als de boom 100 m hoog is, vervolgens:
0,02 MPa m * 100 m = 2 MPa
We moeten echter ook rekening houden met de effecten van de zwaartekracht op water: (0,01 MPa m). Dus voor een 100 m hoge boom:
0,01 MPa m * 100 m = 1 voor zwaartekracht
Ten slotte de "totale druk" moet water naar de top van een 100 meter hoge boom (het benodigde drukverschil om het watertransport te doen plaatsvinden) gelijk aan:
2,0 + 1,0 = 3 MPa

Mogelijke mechanismen voor het watertransport van beneden naar boven in de plant of boom:

Volgens de "cohesie-onderdruk theorie" wordt het water opgesteld en uit de plant door de kracht van transpiratie. Door de cohesieve / adhesieve eigenschappen van water, als een watermolecuul verdampt bij de opening trekt de andere moleculen en stuurt deze helemaal naar beneden trekken de kolom. Als dit waar ze moeten watertransport in planten aan de volgende criteria:

Transpiratie is de verdamping van water uit oppervlakte van een plant. Evapotranspiratie is de verdamping van water uit een plant en de grond (met inbegrip abiotische omgeving). Planten verliezen veel water door transpiratie.

De nettoformule van fotosynthese is:
CO + HO → (CHO) + O
Deze vergelijking stelt dat gassen zoals koolstofdioxide en zuurstof belangrijk zijn in de totale energiehuishouding van planten. Planten moeten daarom gassen uitwisselen met het milieu, en om koolstofdioxide te verkrijgen zullen planten noodzakelijkerwijs water verliezen (transpireren). Met andere woorden, transpiratie is een noodzakelijk kwaad van de fotosynthese.

Planten hebben een groot oppervlak nodig voor een efficiënte gasuitwisseling, ze hebben bladeren met een uitgebreid sponsachtig weefsel, het bladmoes (vergelijk: dieren hebben longen of kieuwen). Het blad is bedekt met een voor water ondoordringbare cutinelaag: de cuticula. Verder is het blad rijkelijk voorzien van huidmondjes (stomata). Deze strategieën te minimaliseren de uitdroging maar elimineren ze niet.

De plaats van de absorberende oppervlakken inwendig in het organisme (vooral in de bladeren) om verdroging te verminderen vormt een probleem bij het verkrijgen van de gassen aan de absorptie-oppervlak. Hoewel planten geen pompmechanisme voor het verplaatsen van gassen hebben (zoals dieren), kan door de zeer geringe dikte van de bladeren de diffusie (en in mindere mate bulk flow) een grote rol spelen.

De neiging om water te verliezen is groter dan de neiging van kooldioxide om de plant in te diffunderen. Per 200 kg getranspireerd water wordt door de plant ongeveer 1 kg droge stof vastgelegd.

Tijdens diffusie bewegen moleculen uit een gebied van hogere chemische potentiaal naar een gebied van lagere chemische potentiaal (of concentratie of vrije energie). De drijvende kracht voor diffusie is de gradiënt van ene naar de andere. We kunnen uitdrukken relatie mathematisch met de wet van Fick:
"J" = ("c" - "c") / "r"
waarin
We kunnen deze vergelijking vereenvoudigen in:
"diffusie" = "gradiënt" / "weerstand"
In de lucht heeft CO een lage concentratie, in het blad nauwelijks minder. In het blad is de lucht bijna verzadigd met waterdamp, in de lucht meestal bij lange na niet. Bij een relatieve luchtvochtigheid van 50% is de waterpotentiaal-gradiënt 100 MPa (of 32 mmol mol). Gebaseerd op gradiënt alleen al heeft water ongeveer 100x meer neiging het blad uit te diffunderen dan kooldioxide het blad in te diffunderen.

Diffusiesnelheid is omgekeerd evenredig aan (de wortel van) het molecuulgewicht. Dus hoe zwaarder het molecuul des te langzamer het zal diffunderen. Als water wordt vergeleken met kooldioxide:
H0-verlies : CO-opname = √ 44 : √ 18 = 1,56
Op basis van molecuulgewicht alleen is de neiging van water om uit het blad te diffunderen 1,56 keer groter dan de neiging van kooldioxide in het blad te diffunderen.

Huidmondjes zijn van groot belang bij de regulering van de verdamping en de opname van kooldioxide. Een huidmondje bestaat uit sluitcellen, hulpcellen, de substomatale holte, een cuticula, een richel of lip op de sluitcellen. De epidermale hulpcellen zijn gespecialiseerde cellen die afwijkend kunnen zijn van de andere epidermiscellen. De functie van de richel is het voorkomen dat vloeibaar water in de opening sijpelt.

Een laag met cutine bedekt het grootste deel van de cellen in de substomatal holte, alleen het gebied bij de werkelijke opening is vrij van de cuticula. Het meeste waterverlies vindt plaats in dit gebied. Er is een waterdichte bekleding op het absorberende bladoppervlak dat rijkelijk voorzien is van een eindeloze hoeveelheid openingen. Er zijn tot wel 1000 stomata per mm, die gezamenlijk maar liefst 2 tot 3% van het totale bladoppervlak bezetten. De huidmondjes zijn klein: 14 μm in diameter. De huidmondjes vormen ideale structuren voor de regulering van de gasuitwisseling. Kleinere huidmondjes zijn efficiënter dan grotere door het randeffect. De mate van openen en sluiten van de poriën wordt door de plant gereguleerd als antwoord op het milieu. Elke factor die de fotosynthese of algemene waterkwaliteit van de plant beïnvloedt, beïnvloedt de werking van de sluitcellen.

Sluitcellen openen als door het osmotische binnendringen van water. Op zijn beurt verhoogt dit de turgor (waterdruk) in de sluitcellen waardoor ze zich strekken. De radiale oriëntatie van cellulose microfibrillen voorkomt toename van de omtrek. De sluitcellen zijn aan hun einde aan elkaar bevestigd en hun binnenwand is dikker; hierdoor krommen zich de sluitcellen en opent zich het huidmondje.

Voornamelijk in het floëem vindt het transport van stoffeen, translocatie plaats, maar het kan ook in het xyleem. Water en opgeloste ionen zijn de belangrijkste stoffen in tracheeën en tracheïden. Deze materialen worden vervoerd via transpiratie stroom. Xyleemsap kan ook organische materialen vervoeren, gewoonlijk in relatief lage concentraties (met als opvallende uitzondering esdoornsap dat in het voorjaar bestaat uit 2% of meer sacharose). Stoffen bewegen met verschillende snelheden, onder andere afhankelijk van matrixeffecten, metabole behoeften.

Floëem is om verschillende redenen moeilijk te bestuderen omdat de transportcellen en -weefsels microscopisch klein zijn (in vergelijking met de transportstructuren in dieren); er is een zeer snelle respons van het floëem om verwonding omdat de inhoud onder druk staat; het transport bij planten vindt intracellulair plaats (daarentegen extracellulair bij dieren) en de transportcellen zijn levend.

Floëem is het primaire transportweefsel voor producten van de fotosynthese (fotoassimilaten, organische stoffen). Bladluizen prikken met hun steeksnuit de direct de floëemcellen aan. De bladluizen zuigen niet, maar omdat de floëemcellen onder druk staan, krijgen de bladluizen soms zo veel vloeistof binnen, dat het er aan de achterkant weer uit komt als honingdauw.

Samenstelling van het floëemsap:

Floëem transporteert organische materialen van de plaats van de productie ("source") naar een plaats waar er behoefte aan is ("sink"). De richting van transport is gewoonlijk naar beneden: van de primaire bron, de bladeren naar de belangrijkste "sink", de wortels. De snelheid van het transport in het floëem bedraagt gemiddeld ongeveer 30 cm per uur of nog sneller.

Planten bezitten een goed ontwikkeld systeem van de chemische boodschappers die groei en reacties in de ontwikkeling induceren (remmen of bevorderen). Deze chemische boodschappers worden aangeduid als "hormonen".

Plantenhormonen zijn kleine organische verbindingen, die gesynthetiseerd worden door de plant. Ze zijn werkzaam in lage concentratie (<10), ze bevorderen of belemmeren de groei en ontwikkelingsreacties en vertonen vaak een scheiding van de plaats van productie en de plaats van de werking. Er zijn relatief weinig plantenhormonen, elk roept een verscheidenheid van reacties op en ze werken vaak samen met andere hormonen.

Er zijn vijf belangrijke groepen, gebaseerd op chemische structuur. Met uitzondering van de laatste twee omvat elke groep een aantal verwante verbindingen. Deze groepen zijn auxines, gibberellines, cytokininen, abscisinezuur en etheen (ethyleen).

Daarnaast zijn er tal van andere "plantenhormonen" zoals brassinosteroïden, oligosacharides, polyamines, jasmonaten, salicylzuur en systemin.

Door inwerking op het doelweefsels activeren hormonen een receptor:
Dus om een reactie te doen optreden moet het hormoon in voldoende mate aanwezig zijn; moet het doelweefsel gevoelig zijn of gemaakt (gesensibiliseerd) voor het hormoon; moet het doelweefsel het hormoon herkennen en moet er een receptor zijn waaraan het hormoon zich kan binden; moet de binding van het hormoon en receptor een verandering in de receptor initiëren (amplificatie) en dan initieert de geactiveerde receptor een fysiologische respons.

Auxine is een algemene naam voor een groep van hormonen die betrokken zijn bij groeiresponsen. De term "auxine" is afgeleid van het Griekse woord "toenemen of groeien". Auxine was de eerst ontdekte groep van plantenhormonen.

De belangrijkste auxine in planten indool-3-azijnzuur (IAA). Andere auxines die zijn geïsoleerd uit planten worden waarschijnlijk in vivo omgezet IAA.

Auxinen treden net als andere hormonen op in een vrije of geconjugeerde (gebonden aan suikers, alcoholen of andere moleculen) vorm. Tot 98% van de auxine gebonden met inositol, acetyl-CoA of glycosiden.

IAA wordt niet getransporteerd door de transpiratiestroom of door het floëemtransport, want de transportsnelheid is te langzaam. De transportsnelheid komt overeen met die van diffusie.

Gibberellines zijn een groep van plantenhormonen. De naam gibberelline is afgeleid van de door Eiichi Kurosawa ontdekte schimmel Gibberella fujikuroi. De door de schimmel gevormde gibberelline veroorzaakte een sterke plantengroei waardoor slappe planten met lange internodiën ontstonden.

Cytokinines zijn een groep celdelingshormonen, die ook van invloed op de celgroei en celdifferentiatie. Ze worden in de worteltoppen gevormd en bevorderen de groei van de zijscheuten en dus de doorbreking van de apicale dominantie. Verder gaan deze hormonen de veroudering tegen.

Abscisinezuur is een plantenhormoon dat zorgt voor tolerantie tegen stress door vocht- of voedseltekort door de reactie van de plant op stress naar de specifieke organen over te brengen. Het is een sleutelsignaal dat de mate van opening van de huidmondjes regelt en is belangrijk bij het in rust brengen van zaden en knoppen. Ook is het samen met andere signaalstoffen betrokken bij de reactie van de plant op verwonding en aantasting door ziekteverwekkers. Elke plantencel kan abscisinezuur synthetiseren.

Etheen (of ethyleen) heeft verschillende effecten. Een ervan is dat etheen wordt geproduceerd door sommige rijpende vruchten, de zogenaamde climacterische vruchten. Voorbeelden van climacterische vruchten zijn appels, passievruchten, bananen, kaki's, avocados en tomaten. Etheen kan ook gebruikt worden voor de kiemremming bij uien.

Voor bloeminductie bij bromelia's wordt meestal gebruikgemaakt van ethyn, maar ook ethyleen kan hiervoor gebruikt worden.

De minerale samenstelling van planten is gekenmerkt door:

Sommige elementen worden geleverd vanuit de lucht, zoals C en O (via CO), maar de meeste worden geabsorbeerd door de wortels uit de grond.

Stikstof, fosfor en kalium zijn meestal de gebruikelijke beperkende elementen, omdat ze nodig zijn in de hoogste concentratie en het minst vaak worden in voldoende hoeveelheden geleverd door de bodem of het groeimedium. Hierom is er een behoefte aan meststoffen.

"Stofwisseling" of "metabolisme" is het geheel van biochemische processen in organismen. Er kan onderscheid gemaakt worden tussen
Enzymen spelen bij de omzettingen in de cel een centrale rol.
Het evenwicht tussen anabolisme en katabolisme wordt onder andere bepaald door het circadiaan ritme.

Anabolisme is de benaming voor een reeks metabole routes waardoor uit kleinere eenheden moleculen worden gevormd. Een dergelijk metabolisch proces kan zich afspelen op het niveau van individuele cellen, organen of hele organismen. De meeste anabolische processen worden aangedreven door adenosinetrifosfaat.

Katabolisme is de benaming voor verschillende manieren van stofwisseling in een cel, waarbij grote moleculen, zoals polysacharide, lipiden, nucleïnezuren en proteïnen worden afgebroken in kleinere moleculen (repectievelijk monosachariden, vetzuren, nucleotiden en aminozuren). Bij deze reactie komt energie vrij, waardoor de reactie een vorm is van dissimilatie. De monomeren die als gevolg van het uiteenvallen van polymeren ontstaan worden door cellen gebruikt om nieuwe polymeren te vormen, dan wel om de gevormde monomeren nog verder af te breken., waarbij onder andere koolstofdioxide wordt gevormd. Een voorbeeld van een katabool proces is de citroenzuurcyclus.

Fotosynthese is het proces waarin lichtenergie wordt gebruikt om koolstofdioxide om te zetten in koolhydraten. Het proces komt voor in planten en sommige bacteriën. De meeste fotosynthetiserende organismen gebruiken naast koolstofdioxide ook water om deze suikers te maken.

Bij planten zijn op hoger niveau twee hoofdtypen van fotosynthese te onderscheiden, de zogenaamde C- en C-planten. Alle planten hebben het C-systeem, kooldioxide wordt via tussenproducten met drie koolstofatomen vastgelegd (koolstofassimilatie) en uiteindelijk in glucose omgezet, waarbij de energie wordt geleverd door licht.

De manier hoe fotonen in staat zijn om chemische energie te veroorzaken wordt mogelijk gemaakt door het fotosysteem I en fotosysteem II dat is aangelegd in de chloroplasten die pigmenten bevatten zoals chlorofyl; thylakoïden. Dit systeem vangt de fotonen en brengt deze van een hoge naar een lager energieniveau. Daarbij komt energie vrij die wordt gebruikt in de Calvincyclus voor de vorming van glucose, sacharose, zetmeel en cellulose.

Er zijn echter planten uit tropische gebieden, zoals mais, die als eerste stap CO vastleggen in een verbinding met 4 koolstofatomen, de reden waarom ze C-planten worden genoemd. De C-planten doen dit volgens verschillende systemen. De affiniteit van het bindende enzym bij C-planten voor CO is namelijk veel groter. Na deze initiële C-bindingsstap wordt het CO in de plant weer van oxaalacetaat afgesplitst waarbij CO en malaat ontstaan en gaat het reactiepad via de normale Calvincyclus verder.

Een andere vorm van fotosynthese is CAM. Dit is een afkorting van 'crassulacean acid metabolism'. Hierbij is de vervolgketen niet ruimtelijk van de initiële CO-fixatie gescheiden, maar in de tijd. Om namelijk kooldioxide te vangen moeten de huidmondjes van een plant open staan waardoor waterverlies optreedt door verdamping. Bij woestijnplanten met CAM-fotosynthese, veelal succulenten, kan kooldioxide 's nachts worden vastgelegd in malaat of isocitraat en deze verbindingen kunnen dan overdag met behulp van lichtenergie verder worden verwerkt zonder dat de huidmondjes open staan.

De bruto chemische reactie voor fotosynthese is:
6 HO + 6 CO → CHO + 6 O
6 water + 6 koolzuurgas → glucose + 6 zuurstofgas

Fotosynthese begint wanneer in fotosysteem II een chlorofyl pigment een foton (lichtdeeltje) absorbeert. In de Calvincyclus, die plaatsvindt in de chloroplasten, wordt de door de lichtreactie vastgelegde energie in adenosinetrifosfaat (ATP) gebruikt in de zogenaamde donkerreactie voor de vorming van glucose uit koolstofdioxide.
De netto reactie van de lichtreactie is:
12 HO + 12 NADP + n ADP + n P → 6 O + 12 NADPH + n ATP
en die van de donkerreactie is: 
6 CO + 12 NADPH + 12 ATP → CHO + 12 NADP + 6 HO + 12 ADP + 12 P


</doc>
<doc id="3012307" url="https://nl.wikipedia.org/wiki?curid=3012307" title="Puppyschurft">
Puppyschurft

Puppyschurft is een vorm van demodicose die wordt veroorzaakt door een microscopische mijt, "Demodex canis", die voornamelijk op honden en andere hondachtigen leeft maar ook mensen kan infecteren. In de meeste gevallen zorgt de mijt niet voor klachten en wordt dan een commensaal genoemd. Het ontstaan van symptomen door de mijt wordt geweten aan een (tijdelijke) verzwakking van het immuunsysteem van de hond.

Doordat de mijten in de huid leven is overdracht tussen honden alleen mogelijk via langdurig direct contact, zoals tussen moeder en pup, bijvoorbeeld tijdens zogen. De meestvoorkomende plaatsen van infectie zijn daardoor kop, snuit en voorpoten.

Puppyschurft bestaat in twee vormen: schilferig en pusachtig. De eerste vorm kenmerkt zich door schilfertjes, haarverlies en huidverdikking maar meestal krabt de hond hier niet aan, wat duidt op afwezigheid van jeuk. De tweede vorm is ernstiger en gaat gepaard met een secundaire infectie, vaak door stafylokokken. Bij deze vorm ontstaan er puistjes en rimpels in de huid.

Behandeling van de schilferige vorm is in milde gevallen mogelijk door het stimuleren van het immuunsysteem door goede voeding of de behandeling van een eventuele onderliggende aandoening. In ernstigere gevallen kan het antiparasitaire middel amitraz op de huid aangebracht worden. De pusachtige vorm behoeft behandeling met een antibioticum.


</doc>
<doc id="3012736" url="https://nl.wikipedia.org/wiki?curid=3012736" title="Astrapofobie">
Astrapofobie

Astrapofobie, keraunofobie of astrafobie is de ziekelijk angst voor bliksem/bliksemschichten bij onweer.

Het woord "astrapofobie" is afkomstig van de Griekse woorden ἀστραπή "astrapé", bliksem/bliksemschicht en φόβος "phóbos", angst/vrees. Het synoniem "keraunofobie" is afkomstig van het Griekse woord κεραυνός "keraunós", dat ook bliksem betekent. 

Ondanks de specifieke betekenis van bliksem voor het eerste deel van het woord, worden zowel "astra(po)fobie" als "keraunofobie" ook in de meer algemene betekenis 'vrees voor onweer' gebruikt. Daarnaast fungeert keraunofobie ook nog als synoniem van 'brontofobie', 'angst voor donderslagen'. 

Het begrip astra(po)fobie wordt ook gebruikt om de angst voor andere plotselinge en sterke lichtverschijnselen aan te duiden. In het Oudgrieks betekent ἀστραπή niet alleen "bliksem", maar ook "schittering" of het "licht van een lamp".


</doc>
<doc id="3013025" url="https://nl.wikipedia.org/wiki?curid=3013025" title="Acta Physiologica">
Acta Physiologica

Acta Physiologica is een internationaal, aan collegiale toetsing onderworpen wetenschappelijk tijdschrift op het gebied van de fysiologie. De naam wordt in literatuurverwijzingen meestal afgekort tot "Acta Physiol." Het wordt uitgegeven door Wiley-Blackwell namens de Scandinavian Society for Physiology en verschijnt maandelijks.

Het tijdschrift is in 1889 opgericht onder de naam "Skandinavisches Archiv Für Physiologie". Van 1940 tot 2005 was de naam "Acta Physiologica Scandinavica". In de beginjaren werden alle artikelen in het Duits geschreven; later is het blad geleidelijk overgegaan op het Engels.


</doc>
<doc id="3013028" url="https://nl.wikipedia.org/wiki?curid=3013028" title="American Journal of Physiology - Lung Cellular and Molecular Physiology">
American Journal of Physiology - Lung Cellular and Molecular Physiology

American Journal of Physiology - Lung Cellular and Molecular Physiology (AJP-L) is een internationaal, aan collegiale toetsing onderworpen wetenschappelijk tijdschrift op het gebied van de fysiologie van het ademhalingsstelsel. De naam wordt in literatuurverwijzingen afgekort tot "Am. J. Physiol. Lung Cell. Mol. Physiol." Het wordt uitgegeven door de American Physiological Society en verschijnt tweewekelijks.

AJP-L is één van de subtijdschriften van het in 1898 opgerichte American Journal of Physiology.


</doc>
<doc id="3013029" url="https://nl.wikipedia.org/wiki?curid=3013029" title="American Journal of Physiology - Regulatory, Integrative and Comparative Physiology">
American Journal of Physiology - Regulatory, Integrative and Comparative Physiology

American Journal of Physiology - Regulatory, Integrative and Comparative Physiology (AJP-R) is een internationaal, aan collegiale toetsing onderworpen wetenschappelijk tijdschrift op het gebied van de fysiologie. De naam wordt in literatuurverwijzingen afgekort tot "Am. J. Physiol. Regul. Integr. Comp. Physiol." Het wordt uitgegeven door de American Physiological Society en verschijnt twee keer per maand.
Het is één van de subtijdschriften van het in 1898 opgerichte "American Journal of Physiology".


</doc>
<doc id="3013030" url="https://nl.wikipedia.org/wiki?curid=3013030" title="American Journal of Physiology - Renal Physiology">
American Journal of Physiology - Renal Physiology

American journal of Physiology - Renal Physiology is een internationaal, aan collegiale toetsing onderworpen wetenschappelijk tijdschrift op het gebied van de fysiologie, urologie en de nefrologie. De naam wordt in literatuurverwijzingen meestal afgekort tot "Am. J. Physiol. Renal Physiol."
Het wordt uitgegeven door de American Physiological Society en verschijnt twee keer per maand.
Het is één van de subtijdschriften van het in 1898 opgerichte "American Journal of Physiology".


</doc>
<doc id="3013042" url="https://nl.wikipedia.org/wiki?curid=3013042" title="Annual Review of Physiology">
Annual Review of Physiology

Annual Review of Physiology is een internationaal, aan collegiale toetsing onderworpen wetenschappelijk tijdschrift op het gebied van de fysiologie. De naam wordt in literatuurverwijzingen meestal afgekort tot "Annu. Rev. Physiol." Het wordt uitgegeven door Annual Reviews namens de American Physiological Society en verschijnt jaarlijks.


</doc>
<doc id="3013043" url="https://nl.wikipedia.org/wiki?curid=3013043" title="European Journal of Applied Physiology">
European Journal of Applied Physiology

European Journal of Applied Physiology (ook European journal of applied physiology and occupational physiology) is een internationaal, aan collegiale toetsing onderworpen wetenschappelijk tijdschrift op het gebied van de fysiologie.
De naam wordt in literatuurverwijzingen meestal afgekort tot "Eur. J. Appl. Physiol."
Het wordt uitgegeven door Springer Science+Business Media.


</doc>
<doc id="3013044" url="https://nl.wikipedia.org/wiki?curid=3013044" title="Exercise and Sport Sciences Reviews">
Exercise and Sport Sciences Reviews

Exercise and Sport Sciences Reviews is een internationaal, aan collegiale toetsing onderworpen wetenschappelijk tijdschrift op het gebied van de fysiologie.
De naam wordt in literatuurverwijzingen meestal afgekort tot "Exerc. Sport Sci. Rev."
Het wordt uitgegeven door Lippincott Williams & Wilkins en verschijnt 4 keer per jaar.


</doc>
<doc id="3013045" url="https://nl.wikipedia.org/wiki?curid=3013045" title="Experimental Physiology">
Experimental Physiology

Experimental Physiology is een internationaal, aan collegiale toetsing onderworpen wetenschappelijk tijdschrift op het gebied van de fysiologie. De naam wordt in literatuurverwijzingen meestal afgekort tot "Exp. Physiol." Het wordt uitgegeven door Wiley-Blackwell namens de Britse Physiological Society en verschijnt maandelijks. Het eerste nummer verscheen in 1908.


</doc>
<doc id="3013063" url="https://nl.wikipedia.org/wiki?curid=3013063" title="International Journal of Sports Physiology and Performance">
International Journal of Sports Physiology and Performance

International Journal of Sports Physiology and Performance (ook IJSPP) is een internationaal, aan collegiale toetsing onderworpen wetenschappelijk tijdschrift op het gebied van de fysiologie. De naam wordt in literatuurverwijzingen meestal afgekort tot "Int. J. Sports Physiol. Perform." Het wordt uitgegeven door "Human Kinetics Publishers, Inc." en verschijnt 4 keer per jaar.


</doc>
<doc id="3013064" url="https://nl.wikipedia.org/wiki?curid=3013064" title="Journal of Applied Physiology">
Journal of Applied Physiology

Journal of Applied Physiology is een internationaal, aan collegiale toetsing onderworpen wetenschappelijk tijdschrift op het gebied van de fysiologie. De naam wordt in literatuurverwijzingen meestal afgekort tot "J. Appl. Physiol." Het wordt uitgegeven door de American Physiological Society en verschijnt maandelijks. Het eerste nummer verscheen in 1948.


</doc>
<doc id="3013065" url="https://nl.wikipedia.org/wiki?curid=3013065" title="Journal of Comparative Physiology B">
Journal of Comparative Physiology B

Journal of Comparative Physiology B: Biochemical, Systemic, and Environmental Physiology is een internationaal, aan collegiale toetsing onderworpen wetenschappelijk tijdschrift op het gebied van de fysiologie en de zoölogie. De naam wordt in literatuurverwijzingen meestal afgekort tot "J. Comp. Physiol. B Biochem. Syst. Environ. Physiol." Het wordt uitgegeven door Springer Science+Business Media en verschijnt 8 keer per jaar.


</doc>
<doc id="3013066" url="https://nl.wikipedia.org/wiki?curid=3013066" title="Journal of General Physiology">
Journal of General Physiology

The Journal of General Physiology is een internationaal, aan collegiale toetsing onderworpen wetenschappelijk tijdschrift op het gebied van de fysiologie. De naam wordt in literatuurverwijzingen meestal afgekort tot "J. Gen. Physiol." Het wordt uitgegeven door Rockefeller University Press en verschijnt maandelijks. Het eerste nummer verscheen in 1918.


</doc>
<doc id="3013090" url="https://nl.wikipedia.org/wiki?curid=3013090" title="Pflügers Archiv: European Journal of Physiology">
Pflügers Archiv: European Journal of Physiology

Pflügers Archiv: European Journal of Physiology is een internationaal, aan collegiale toetsing onderworpen wetenschappelijk tijdschrift op het gebied van de fysiologie. Het is het oudste wetenschappelijke tijdschrift op dit gebied. De naam wordt in literatuurverwijzingen meestal afgekort tot "Pflugers. Arch." Het wordt uitgegeven door Springer Science+Business Media en verschijnt 11 keer per jaar.

Het tijdschrift is in 1868 opgericht door de fysioloog Eduard Pflüger. Het eerste nummer bevatte 26 artikelen. Onder de auteurs daarvan was een groot aantal beroemd geworden wetenschappers zoals Julius Bernstein, Johann Nepomuk Czermak, Franciscus Donders, Siegmund Exner, William Thierry Preyer, Salomon Stricker en Hermann von Helmholtz. Het tijdschrift heeft talrijke belangrijke ontdekkingen gepubliceerd, waaronder de eerste nauwkeurige beschrijving van een actiepotentiaal door Bernstein, bewijs voor het bestaan van het celmembraan door Ernest Overton, en de eerste beschrijving van de Patch-clamp techniek door Erwin Neher en Bert Sakmann.

Verschillende andere fysiologische tijdschriften werden geabsorbeerd door "Pflüger's Archiv":

Het tijdschrift is tweemaal van naam veranderd. Oorspronkelijk heette het "Archiv für die gesammte Physiologie des Menschen und der Thiere". In 1910, na Pflüger's dood, werd het omgedoopt tot "Pflüger's Archiv für die gesamte Physiologie des Menschen und der Tiere". In 1968 kreeg het zijn huidige naam.

Oorspronkelijk werden alle artikelen in "Pflüger's Archiv" in het Duits geschreven, soms met Engelstalige samenvatting. Later verschenen ook artikelen in het Frans en in het Engels. Sinds 1997 zijn alle artikelen in het tijdschrift Engelstalig. 


</doc>
<doc id="3013095" url="https://nl.wikipedia.org/wiki?curid=3013095" title="Physiological and Biochemical Zoology">
Physiological and Biochemical Zoology

Physiological and Biochemical Zoology is een internationaal, aan collegiale toetsing onderworpen wetenschappelijk tijdschrift op het gebied van de fysiologie en de zoölogie. De naam wordt in literatuurverwijzingen meestal afgekort tot "Physiol. Biochem. Zool." Het wordt uitgegeven door University of Chicago Press namens de "Society for Integrative and Comparative Biology" en verschijnt tweemaandelijks.


</doc>
<doc id="3013098" url="https://nl.wikipedia.org/wiki?curid=3013098" title="Physiological Reviews">
Physiological Reviews

Physiological Reviews is een internationaal, aan collegiale toetsing onderworpen wetenschappelijk tijdschrift op het gebied van de fysiologie. De naam wordt in literatuurverwijzingen meestal afgekort tot "Physiol. Rev." Het wordt uitgegeven door de American Physiological Society en verschijnt 4 keer per jaar.


</doc>
<doc id="3013099" url="https://nl.wikipedia.org/wiki?curid=3013099" title="Physiology">
Physiology

Physiology is een internationaal, aan collegiale toetsing onderworpen wetenschappelijk tijdschrift op het gebied van de fysiologie. Het wordt uitgegeven door American Physiological Society namens de International Union of Physiological Sciences en verschijnt tweemaandelijks. Het eerste nummer verscheen in 1986.


</doc>
<doc id="3013100" url="https://nl.wikipedia.org/wiki?curid=3013100" title="Quarterly Journal of Experimental Psychology">
Quarterly Journal of Experimental Psychology

Quarterly Journal of Experimental Psychology is een internationaal, aan collegiale toetsing onderworpen wetenschappelijk tijdschrift op het gebied van de fysiologie en de psychologie. De naam wordt in literatuurverwijzingen meestal afgekort tot "Q. J. Exp. Psychol." Het wordt uitgegeven door Taylor & Francis namens de Experimental Psychology Society en verschijnt maandelijks.

Het tijdschrift is opgericht in 1948. Tussen 1981 en 2005 was het gesplitst in twee delen: "Section A: Human Experimental Psychology" en "Section B: Comparative and Physiological Psychology".


</doc>
<doc id="3013159" url="https://nl.wikipedia.org/wiki?curid=3013159" title="Eduard Pflüger">
Eduard Pflüger

Eduard Pflüger (Hanau, 7 juni 1829 ­- Bonn, 16 maart 1910) was een Duitse fysioloog.

Hij werd geboren in Hanau en studeerde geneeskunde aan de Philipps-Universiteit Marburg en de Humboldtuniversiteit in Berlijn, waar hij als assistent van Emil du Bois-Reymond werkzaam was. In 1853 verkreeg hij zijn doctoraat, en in 1859 werd hij hoogleraar in de fysiologie aan de Universiteit van Bonn. Hij werkte op het gebied van de embryologie, het ademhalingsstelsel, de zintuigfysiologie en de elektrofysiologie. In 1868 richtte hij het "Archiv für die gesammte Physiologie des Menschen und der Thiere" op. Dit tijdschrift, het oudste wetenschappelijke tijdschrift op het gebied van de fysiologie, wordt nog steeds uitgegeven, tegenwoordig onder de naam "".


</doc>
<doc id="3013227" url="https://nl.wikipedia.org/wiki?curid=3013227" title="Zeitschrift für Anatomie und Entwicklungsgeschichte">
Zeitschrift für Anatomie und Entwicklungsgeschichte

Het Zeitschrift für Anatomie und Entwicklungsgeschichte was een wetenschappelijk tijdschrift op het gebied van de anatomie en de embryologie. Er heeft tweemaal een tijdschrift met deze naam bestaan.

Het eerste is opgericht in 1876 door Wilhelm His en Christian Wilhelm Braune. Het diende als opvolger van "Archiv für Anatomie, Physiologie und Wissenschaftliche Medicin". Het werd uitgegeven door de in Leipzig gevestigde uitgeverij F.C.W. Vogel. Dit tijdschrift verscheen vanaf 1877 onder de naam "Archiv für Anatomie und Entwicklungsgeschichte" als onderdeel van "Archiv für Anatomie und Physiologie".

Het tweede is opgericht in 1921 als opvolger van "". In 1974 is het voortgezet onder de naam "Anatomy and Embryology". Het werd uitgegeven door Springer-Verlag.

De naam wordt in literatuurverwijzingen meestal afgekort tot "Z. Anat. Entwicklungsgesch."



</doc>
<doc id="3013236" url="https://nl.wikipedia.org/wiki?curid=3013236" title="Anatomy and Embryology">
Anatomy and Embryology

Anatomy and Embryology was een wetenschappelijk tijdschrift op het gebied van de anatomie en de embryologie. Het is in 1974 opgericht als opvolger van "Zeitschrift für Anatomie und Entwicklungsgeschichte". In 2006 is het voortgezet onder de naam "Brain structure & function". Het werd uitgegeven door Springer-Verlag.

De naam wordt in literatuurverwijzingen meestal afgekort tot "Anat. Embryol."


</doc>
<doc id="3013242" url="https://nl.wikipedia.org/wiki?curid=3013242" title="Anatomische Hefte, 1. Abt.: Arbeiten aus anatomischen Instituten">
Anatomische Hefte, 1. Abt.: Arbeiten aus anatomischen Instituten

Anatomische Hefte, 1. Abt.: Arbeiten aus anatomischen Instituten was een wetenschappelijk tijdschrift op het gebied van de anatomie. Het is opgericht in 1891. In 1921 is het opgegaan in "Zeitschrift für Anatomie und Entwicklungsgeschichte". Het werd uitgegeven door de in München gevestigde uitgeverij J.F. Bergmann.


</doc>
<doc id="3013541" url="https://nl.wikipedia.org/wiki?curid=3013541" title="Zaadlijst">
Zaadlijst

Een zaadlijst of placenta is de vergroeiing van de twee bladrandhelften van het vruchtblad bij een vruchtbeginsel. Eén of meer zaadknoppen zitten met de zaadstreng (funiculus), ook wel navelstreng genoemd, vast aan één of meer zaadlijsten. De zaadknoppen kunnen wandstandig, randstandig, hoekstandig (Narcis), vrij in het midden, vrij op de bodem (basaal), rechtopstaand (basaal) of hangend aan de top geplaatst zijn.


</doc>
<doc id="3013622" url="https://nl.wikipedia.org/wiki?curid=3013622" title="Bloemstengel">
Bloemstengel

Een bloemstengel, bloeistengel of bloemsteel is een stengel, die gevormd wordt op het moment dat het groeipunt overgaat van vegetatief naar generatief. Een bloemstengel kan één of meer bloemen dragen. Bij planten met een bladrozet wordt een aparte bloemstengel gevormd, zoals bij de paardenbloem. Bij grasachtigen, zoals bij haver en engels raaigras, 'schuiven' de knopen uit elkaar door verlenging van de stengelleden en vormen zo een bloemstengel.


Naargelang de inplanting op de stengel kunnen bloemen worden onderscheiden in eindstandig (of schijnbaar eindstandig) of okselstandig.




</doc>
<doc id="3013695" url="https://nl.wikipedia.org/wiki?curid=3013695" title="Ader (plant)">
Ader (plant)

Een ader (vena) is een vertakking van de zijnerf of van een ader van de bladschijf. Het zijn min of meer onopvallende nerven die zijdelings uit de zijnerf of uit een grotere ader komen.



</doc>
<doc id="3013890" url="https://nl.wikipedia.org/wiki?curid=3013890" title="Paraphyllium">
Paraphyllium

Een paraphyllium (gewoonlijk gebruikt als meervoud: paraphyllia, parafyllen) is bij mossen een vliesvormig uitgroeisel van de stengel en zit tussen de werkelijke bladeren.

Meestal zijn deze paraphyllia gespleten of bestaan ze uit priemvormige kleine structuren. Ze vergroten het fotosynthetisch oppervlak.

Pseudoparaphyllia zijn overeenkomstige bladachtige structuren bij de Trichocoleales. Ze komen alleen voor aan de basis van de stengel en bij de stengelknoppen. Ze zorgen via capillaire werking voor de verspreiding van water. Ze komen bijvoorbeeld voor bij glanzend etagemos, gewoon thujamos, fraai thujamos en "Mnium").



</doc>
<doc id="3014035" url="https://nl.wikipedia.org/wiki?curid=3014035" title="Archiv für Anatomie und Physiologie">
Archiv für Anatomie und Physiologie

Archiv für Anatomie und Physiologie was een wetenschappelijk tijdschrift op het gebied van de anatomie en de fysiologie. Het diende als opvolger van "Archiv für Anatomie, Physiologie und wissenschaftliche Medicin" en "Zeitschrift für Anatomie und Entwicklungsgeschichte" en bestond uit twee delen:



</doc>
<doc id="3014082" url="https://nl.wikipedia.org/wiki?curid=3014082" title="Archiv für Physiologie">
Archiv für Physiologie

Het Archiv für Physiologie of Archiv für Anatomie und Physiologie. Physiologische Abt. was een wetenschappelijk tijdschrift op het gebied van de fysiologie. Het was een van de twee delen van het "Archiv für Anatomie und Physiologie". Het werd uitgegeven door de in Leipzig gevestigde uitgeverij "Veit & Comp." namens de Physiologische Gesellschaft zu Berlin. De eerste hoofdredacteur was Emil du Bois-Reymond.

Het is in 1919 opgegaan in "Pflüger's Archiv für die gesamte Physiologie des Menschen und der Tiere".

De (bijna) volledige inhoud van het tijdschrift is on-line in te zien op de website van de Biodiversity Heritage Library.


</doc>
<doc id="3014107" url="https://nl.wikipedia.org/wiki?curid=3014107" title="Archiv für Anatomie">
Archiv für Anatomie

Archiv für Anatomie, Archiv für Anatomie und Entwicklungsgeschichte of Archiv für Anatomie und Physiologie. Anatomische Abt. was een wetenschappelijk tijdschrift op het gebied van de anatomie. De eerste hoofdredacteur was Wilhelm His (1831-1904).

Het diende als opvolger van "Zeitschrift für Anatomie und Entwicklungsgeschichte" en was een van de twee delen van "Archiv für Anatomie und Physiologie".


</doc>
<doc id="3014312" url="https://nl.wikipedia.org/wiki?curid=3014312" title="Hoogteblad">
Hoogteblad

Tot de hoogtebladen of hypsofyl (oorspronkelijke wetenschappelijke term: "hypsophyllum") behoren de schutbladen ("bractea"), schutblaadjes ("bracteola"), kafjes (bij grassen), bloemschede ("spatha") (bij krokus en ui) en "spathilla" (bij Raphia) van een bloeiwijze. 

Een bloemschede ("spatha") is een groot schutblad dat de jonge bloem of de gehele bloeiwijze (onder andere bij ui) omhult. Heeft een tak van de bloeiwijze een eigen spatha dan wordt deze een spathilla genoemd. 

Bij zegge wordt de vrouwelijke bloem omgeven door een rondom gesloten bractee, het urntje ("urceolus").


</doc>
<doc id="3014565" url="https://nl.wikipedia.org/wiki?curid=3014565" title="Helmbindsel">
Helmbindsel

Het helmbindsel (connectivum) verbindt de beide helmhokjes van de helmknop van een meeldraad en is een voortzetting van de helmdraad. De verbinding tussen helmknop en helmdraad kan zijn vastgegroeid (adnate of dorsifixed) waarbij de helmdraad zonder scherpe grens overgaat in het helmbindsel. Het helmbindsel kan soms ook aan de top (apicaal) verlengd zijn of aanhangsels, zoals baarden bij de mattenbies, hebben.


</doc>
<doc id="3014589" url="https://nl.wikipedia.org/wiki?curid=3014589" title="Pluimpje">
Pluimpje

Het pluimpje (plumula) is een onderdeel van het kiempje in het zaad en bestaat uit een stengeltje met al dan niet al aanwezige, opgevouwen bladeren. Het pluimpje is bij eenzaadlobbigen omgeven door een pluimschede (coleoptilum).

Bij een aantal zaden, zoals die van de pronkboon, bestaat het pluimpje in het zaad uit een stengeltje met opgevouwen bladeren.

Bij veel zaden, zoals bij de zonnebloem en wonderboom, bestaat het pluimpje echter uit een kegelvormig groeipunt zonder bladeren. Bij de kieming van deze zaden gaat het pluimpje pas groeien als de zaadlobben boven de grond zijn gekomen.


</doc>
<doc id="3014895" url="https://nl.wikipedia.org/wiki?curid=3014895" title="Aging">
Aging

Aging is een internationaal, aan collegiale toetsing onderworpen wetenschappelijk tijdschrift op het gebied van de celbiologie. Het wordt uitgegeven door Impact Journals, LLC en verschijnt tweemaandelijks.


</doc>
<doc id="3014896" url="https://nl.wikipedia.org/wiki?curid=3014896" title="American Journal of Physiology - Cell Physiology">
American Journal of Physiology - Cell Physiology

American Journal of Physiology - Cell Physiology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de fysiologie. De naam wordt in literatuurverwijzingen meestal afgekort tot "Am. J. Physiol. Cell Physiol." Het wordt uitgegeven door de American Physiological Society en verschijnt twee keer per maand. Het is een sub-tijdschrift van het in 1898 opgerichte American Journal of Physiology.


</doc>
<doc id="3014903" url="https://nl.wikipedia.org/wiki?curid=3014903" title="Annual Review of Cell and Developmental Biology">
Annual Review of Cell and Developmental Biology

Annual Review of Cell and Developmental Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de ontwikkelingsbiologie. De naam wordt in literatuurverwijzingen meestal afgekort tot "Annu. Rev. Cell Dev. Biol." Het wordt uitgegeven door Annual Reviews en verschijnt jaarlijks. Het publiceert uitsluitend overzichtsartikelen, die over het algemeen op uitnodiging van de redactie geschreven worden, en heeft daardoor een relatief hoge impactfactor.


</doc>
<doc id="3014904" url="https://nl.wikipedia.org/wiki?curid=3014904" title="Autophagy">
Autophagy

Autophagy is een internationaal, aan collegiale toetsing onderworpen wetenschappelijk tijdschrift op het gebied van de celbiologie. Het wordt uitgegeven door Landes Bioscience en verschijnt 8 keer per jaar. Het eerste nummer verscheen in 2005.


</doc>
<doc id="3014905" url="https://nl.wikipedia.org/wiki?curid=3014905" title="Biology of the Cell">
Biology of the Cell

Biology of the Cell is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Biol. Cell". Het wordt uitgegeven door de Biochemical Society namens de Société Française des Microscopies en de Société de Biologie Cellulaire de France en verschijnt maandelijks. Het eerste nummer verscheen in 1962.


</doc>
<doc id="3014908" url="https://nl.wikipedia.org/wiki?curid=3014908" title="Bioscience Reports">
Bioscience Reports

Bioscience Reports is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Biosci. Rep." Het wordt uitgegeven door Springer Science+Business Media namens de Britse Biochemical Society en verschijnt tweemaandelijks.


</doc>
<doc id="3014909" url="https://nl.wikipedia.org/wiki?curid=3014909" title="BMC Cell Biology">
BMC Cell Biology

BMC Cell Biology is een internationaal, aan collegiale toetsing onderworpen open access wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "BMC Cell Biol." Het is opgericht in 2000 en wordt uitgegeven door BioMed Central.


</doc>
<doc id="3014910" url="https://nl.wikipedia.org/wiki?curid=3014910" title="Cell Biology International">
Cell Biology International

Cell Biology International is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Cell Biol. Int." Het wordt uitgegeven door Portland Press namens de International Federation for Cell Biology en verschijnt maandelijks. Het eerste nummer verscheen in 1977.


</doc>
<doc id="3014911" url="https://nl.wikipedia.org/wiki?curid=3014911" title="Kurk (weefsel)">
Kurk (weefsel)

Secundair kurk (felleem) bestaat uit cellen met verkurkte wanden, dat wordt gevormd door het kurkcambium (fellogeen) en is onderdeel van het periderm.

Primair kurk komt voor in vele zaden, zaadknoppen en in jonge wortels.

Kurk beschermt de plant tegen micro-organismen en laat geen water door.

Het volgende gaat alleen over het secundaire kurk.

Monogeen kurk ontstaat doordat delende epidermiscellen twee tangentiale wandjes vormen, terwijl de cel naar buiten toe uitgroeit. De laag van de gevormde middencellen blijft werken als een kurkcambium, dat naar buiten doorlopende,radiale rijen van cellen met verkurkte wanden afzet, het kurk. De middenlamel van de kurkcel is verhout. Tegen de middenlamel ligt een laag suberine, die zeer dun tot dik en gelaagd kan zijn. Binnen de suberinelaag ligt soms een cellulosewand.

De kurkcellen bevatten lucht en soms looistof of gele en bruine derivaten hiervan of andere gekleurde stoffen, zoals de witte betuline bij de berk.

Afhankelijk van de bouw van de kurkcellen wordt onder meer onderscheiden:

Polygeen kurk wordt gevormd doordat de cellen in de aangrenzende diepere laag in en rijtje kurkcellen overgaat. Het ontstaat dus uit meerdere cellagen dit in tegenstelling tot monogeen kurk. Bij polygeen kurk komt geen kurkschors (felloderm) voor. Bij periodieke kurkvorming wordt transitie kurk gevormd. Polygeen kurk komt gewoonlijk voor bij monocotylen, zoals palmen.

Polygeen kurk komt bij dicotylen weinig en dan alleen tijdelijk voor. Zo komt het voor bij zeer jonge aardappelknollen en valeriaan. De huid van oudere aardappelknollen bestaat uit secundaire kurk.


</doc>
<doc id="3014920" url="https://nl.wikipedia.org/wiki?curid=3014920" title="Cell Biology and Toxicology">
Cell Biology and Toxicology

Cell Biology and Toxicology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de toxicologie. De naam wordt in literatuurverwijzingen meestal afgekort tot "Cell Biol. Toxicol." Het wordt uitgegeven door Springer Science+Business Media en verschijnt 6 keer per jaar.


</doc>
<doc id="3014921" url="https://nl.wikipedia.org/wiki?curid=3014921" title="Cell Calcium">
Cell Calcium

Cell Calcium is een internationaal, aan collegiale toetsing onderworpen wetenschappelijk tijdschrift op het gebied van de celbiologie. Het wordt uitgegeven door Elsevier en verschijnt maandelijks.


</doc>
<doc id="3014922" url="https://nl.wikipedia.org/wiki?curid=3014922" title="Cell Communication and Signaling">
Cell Communication and Signaling

Cell Communication and Signaling is een internationaal, aan collegiale toetsing onderworpen open access wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Cell Commun. Signal."
Het is opgericht in 2003 en wordt uitgegeven door BioMed Central.


</doc>
<doc id="3014923" url="https://nl.wikipedia.org/wiki?curid=3014923" title="Cell Cycle">
Cell Cycle

Cell Cycle is een internationaal, aan collegiale toetsing onderworpen wetenschappelijk tijdschrift op het gebied van de celbiologie. Het wordt uitgegeven door Landes Bioscience en verschijnt maandelijks. Het eerste nummer verscheen in 2002.


</doc>
<doc id="3014924" url="https://nl.wikipedia.org/wiki?curid=3014924" title="Cell Death and Disease">
Cell Death and Disease

Cell Death and Disease is een internationaal, aan collegiale toetsing onderworpen open access wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Cell Death Dis." Het wordt uitgegeven door Nature Publishing Group en verschijnt maandelijks. Het eerste nummer verscheen in 2010.


</doc>
<doc id="3014950" url="https://nl.wikipedia.org/wiki?curid=3014950" title="Cell Division">
Cell Division

Cell Division is een internationaal, aan collegiale toetsing onderworpen open access wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Cell Div."
Het is opgericht in 2006 en wordt uitgegeven door BioMed Central.


</doc>
<doc id="3014951" url="https://nl.wikipedia.org/wiki?curid=3014951" title="Cellular Immunology">
Cellular Immunology

Cellular Immunology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de immunologie. De naam wordt in literatuurverwijzingen meestal afgekort tot "Cell. Immunol." Het wordt uitgegeven door Academic Press en verschijnt maandelijks.


</doc>
<doc id="3014952" url="https://nl.wikipedia.org/wiki?curid=3014952" title="Cell Metabolism">
Cell Metabolism

Cell Metabolism is een internationaal, aan collegiale toetsing onderworpen wetenschappelijk tijdschrift op het gebied van de celbiologie en endocrinologie. De naam wordt in literatuurverwijzingen meestal afgekort tot "Cell Metabol." Het wordt uitgegeven door Elsevier en verschijnt maandelijks. Het eerste nummer verscheen in 2005.


</doc>
<doc id="3015104" url="https://nl.wikipedia.org/wiki?curid=3015104" title="Epidemische veeziekten">
Epidemische veeziekten

Epidemische veeziekten zijn veeziekten die in staat zijn een groot deel van de veestapel in het dichtbevolkte (met vee) gebied ziek te maken of te doden.
Vaak kost het bestrijden van de ziekte meer dierenlevens dan de ziekte zelf.

Bij de eerste tekenen wordt vaak een vervoersverbod afgekondigd. Hoe meer de beesten nationaal en internationaal vervoerd worden, des te meer kans lopen ze de kans besmet te worden. Dit vervoersverbod geeft vooral problemen voor de vleessector; omdat de stallen overvol raken.

Er is een exportland als Nederland veel aan gelegen om bekend te staan als ziektevrij. Door de gehele veestapel in te enten, kan men de goede naam kwijt raken. Daarom waren er allemaal vaccinatieverboden door de EU uitgevaardigd. Sommige, zoals MKZ zijn recent wat minder streng geworden.

In een afgesproken straal rondom een besmet bedrijf worden bij het "ruimen" alle vatbare dieren gedood. Dit wordt meestal gedaan met gas.

Na de epidemieën van de laatste twintig jaar is de belangstelling voor biologische veeteelt toegenomen.
Het is plausibel, maar niet bewezen dat dit minder problemen zal geven. Wel is bekend dat bij de biologische pluimveehouderij een grotere kans bestaat op de vogelgriep, omdat overvliegende vogels deze ziekte met zich mee dragen en uit scheiden.


</doc>
<doc id="3015212" url="https://nl.wikipedia.org/wiki?curid=3015212" title="Corpus striatum">
Corpus striatum

Het corpus striatum is een gebied in de grote hersenen wat onder de schors van de grote hersenen ("cortex cerebri") ligt. Het corpus striatum vormt een belangrijk onderdeel van de basale kernen en is daarmee onderdeel van de regelkring voor het versterken, afremmen en bijsturen van de motorische activiteit die uitgaat van de cortex cerebri.

Het corpus striatum is op te delen in het "striatum dorsale", bestaande uit de nucleus caudatus en het putamen, en het "striatum ventrale", bestaande uit de nucleus accumbens en delen van het tuberculum olfactorium. Bepaalde delen van de nucleus caudatus en het putamen worden ook tot het striatum ventrale gerekend. 


</doc>
<doc id="3015402" url="https://nl.wikipedia.org/wiki?curid=3015402" title="Periderm">
Periderm

Het periderm bestaat uit verschillende weefsels en vervangt tijdens de diktegroei de epidermis. Door de diktegroei wordt de epidermis stuk getrokken en vervangen door het periderm. Het periderm beschermt de plant net zoals de epidermis.

Het periderm is bij stengels een secundaire en bij wortels een tertiaire weefsellaag, die van buiten naar binnen bestaat uit kurk (felleem), kurkcambium (fellogeen) en soms ook kurkschors (felloderm). Kurkschors wordt ook wel kurkparenchym genoemd.

Door de kurklaag kan geen uitwisseling van gassen, zoals zuurstof, en water meer plaatsvinden. Daarom komen in het periderm lenticellen voor, die voor de gasuitwisseling en het doorlaten van water zorgen.


</doc>
<doc id="3015619" url="https://nl.wikipedia.org/wiki?curid=3015619" title="Kurkschors">
Kurkschors

De kurkschors of kurkparenchym (felloderm) is een aan de binnenzijde van het kurkcambium gelegen weefsellaag in stengels en wortels. De cellen hebben dunne celwanden, zijn plasmarijk en tussen de cellen komen grote intercellulaire ruimten voor. Deze weefsellaag kan dikker worden doordat naar binnen toe nieuwe cellen worden afgezet. Niet alle plantensoorten hebben kurkschors in de bast. De kurkschors is onderdeel van het periderm.

Bij bomen is de kurkschors van de wortels doorgaans dikker dan van de stam.

De kurkschors kan ook onder meer cellen met bladgroen, steencellen of kristalcellen vormen en is dan alleen nog te onderscheiden van het omliggende weefsel door de radiale celrijtjes.


</doc>
<doc id="3015655" url="https://nl.wikipedia.org/wiki?curid=3015655" title="Kurkcambium">
Kurkcambium

Het kurkcambium (fellogeen) is een secundaire
meristematische weefsellaag, dat naar buiten kurk (felleem) en naar binnen vaak kurkschors (felloderm) afzet bij stengels en wortels van planten. Het komt voor bij dicotylen, naaktzadigen en sommige monocotylen.

Het kurkcambium wordt gevormd doordat collenchym- of parenchymcellen omgevormd worden in meristematisch actieve cellen.

Door de diktegroei wordt de epidermis stuk getrokken en vervangen door het periderm, waarvan het kurkcambium een onderdeel is. Door de diktegroei en dus toename van de omtrek moeten er ook cellen in de dwarsrichting aangemaakt worden. Hiertoe maken kurkcambiumcellen radiale deelwanden en groeien deze deelcellen uit in tangiale richting. Dit wordt dilatatie genoemd.

Een bijzondere rol speelt het kurkcambium bij het winnen van kurk van de kurkeik. Bij het afschillen van de bast wordt het gehele periderm verwijderd. Uit de onder het periderm gelegen weefsellaag wordt weer een nieuw en zeer actief kurkcambium gevormd.


</doc>
<doc id="3015911" url="https://nl.wikipedia.org/wiki?curid=3015911" title="Pericykel">
Pericykel

De pericykel is een secundaire meristematische weefsellaag, die bij de oudere wortels van planten voorkomt en de hout- en zeefvaten omsluit. Het ligt tussen de endodermis en het floëem en is de buitenste cellaag van de centrale cilinder.

Bij jonge wortels wordt het het pericambium genoemd.

In deze meestal eencellige laag wordt het periderm en worden bij de dicotylen de apicale meristemen voor de zijwortels gevormd. Bij het begin van de secundaire diktegroei is voor het sluiten van de cambiumring ook de pericykel betrokken.

De pericykellaag bestaat uit langwerpige cellen. Bij monocotylen en coniferen bestaat de pericykel vaak uit meerdere cellagen, die bij de monocotylen vaak sklerenchymatisch is.


</doc>
<doc id="3016121" url="https://nl.wikipedia.org/wiki?curid=3016121" title="Cellular Microbiology">
Cellular Microbiology

Cellular Microbiology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de microbiologie. De naam wordt in literatuurverwijzingen meestal afgekort tot "Cell. Microbiol." Het wordt uitgegeven door Wiley-Blackwell en verschijnt maandelijks.


</doc>
<doc id="3016122" url="https://nl.wikipedia.org/wiki?curid=3016122" title="Cellular and Molecular Neurobiology">
Cellular and Molecular Neurobiology

Cellular and Molecular Neurobiology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de neurologie. De naam wordt in literatuurverwijzingen meestal afgekort tot "Cell. Mol. Neurobiol." Het wordt uitgegeven door Springer Science+Business Media en verschijnt 8 keer per jaar.


</doc>
<doc id="3016123" url="https://nl.wikipedia.org/wiki?curid=3016123" title="Cellular Oncology">
Cellular Oncology

Cellular Oncology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de oncologie. De naam wordt in literatuurverwijzingen meestal afgekort tot "Cell. Oncol. (Dordr)". Het wordt uitgegeven door Springer Science+Business Media namens de International Society for Cellular Oncology en verschijnt tweemaandelijks.

Het tijdschrift is een voortzetting van het in 1989 opgerichte "Analytical Cellular Pathology" (ISSN 2210-7177). Van 2004 tot 2010 verscheen het onder de titel "Cellular oncology" (ISSN 1570-5870). Sinds 2010 wordt het tijdschrift "Analytical Cellular Pathology" weer onafhankelijk uitgegeven.



</doc>
<doc id="3016124" url="https://nl.wikipedia.org/wiki?curid=3016124" title="Cellular Physiology and Biochemistry">
Cellular Physiology and Biochemistry

Cellular Physiology and Biochemistry is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de biochemie. De naam wordt in literatuurverwijzingen meestal afgekort tot "Cell. Physiol. Biochem." Het wordt uitgegeven door S. Karger AG en verschijnt maandelijks.


</doc>
<doc id="3016125" url="https://nl.wikipedia.org/wiki?curid=3016125" title="Cell Proliferation">
Cell Proliferation

Cell Proliferation is een internationaal, aan collegiale toetsing onderworpen wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Cell Prolif."
Het wordt uitgegeven door John Wiley and Sons namens de Cell Kinetics Society en verschijnt tweemaandelijks.


</doc>
<doc id="3016169" url="https://nl.wikipedia.org/wiki?curid=3016169" title="Cell Research">
Cell Research

Cell Research is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Cell Res." Het wordt uitgegeven door Nature Publishing Group namens de Chinese Academie van Wetenschappen en verschijnt maandelijks. Het eerste nummer verscheen in 1990.


</doc>
<doc id="3016170" url="https://nl.wikipedia.org/wiki?curid=3016170" title="Cellular Signalling">
Cellular Signalling

Cellular Signalling is een internationaal, aan collegiale toetsing onderworpen wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Cell. Signal."
Het wordt uitgegeven door Elsevier en verschijnt maandelijks.
Het eerste nummer verscheen in 1989.


</doc>
<doc id="3016172" url="https://nl.wikipedia.org/wiki?curid=3016172" title="Cell Structure and Function">
Cell Structure and Function

Cell Structure and Function is een internationaal, aan collegiale toetsing onderworpen open access wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Cell Struct. Funct." Het wordt uitgegeven door de "Japan Society for Cell Biology" en verschijnt 2 keer per jaar. Het eerste nummer verscheen in 1975.


</doc>
<doc id="3016190" url="https://nl.wikipedia.org/wiki?curid=3016190" title="Cell and Tissue Research">
Cell and Tissue Research

Cell and Tissue Research is een internationaal, aan collegiale toetsing onderworpen wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Cell Tissue Res."
Het wordt uitgegeven door Springer Science+Business Media en verschijnt 4 keer per jaar.
Het eerste nummer verscheen in 1924.


</doc>
<doc id="3016193" url="https://nl.wikipedia.org/wiki?curid=3016193" title="Cold Spring Harbor perspectives in biology">
Cold Spring Harbor perspectives in biology

Cold Spring Harbor perspectives in biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Cold Spring Harb. Perspect. Biol." Het wordt uitgegeven door "Cold Spring Harbor Laboratory Press" en verschijnt maandelijks.


</doc>
<doc id="3016194" url="https://nl.wikipedia.org/wiki?curid=3016194" title="Current Opinion in Cell Biology">
Current Opinion in Cell Biology

Current Opinion in Cell Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Curr. Opin. Cell Biol."
Het wordt uitgegeven door Elsevier en verschijnt tweemaandelijks.


</doc>
<doc id="3016200" url="https://nl.wikipedia.org/wiki?curid=3016200" title="Cytogenetic and Genome Research">
Cytogenetic and Genome Research

Cytogenetic and Genome Research is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de genetica. De naam wordt in literatuurverwijzingen meestal afgekort tot "Cytogenet. Genome Res.". Het wordt uitgegeven door Karger Publishers en verschijnt 16 keer per jaar. Het eerste nummer verscheen in 1962.

Vanaf de oprichting in 1962 verscheen het tijdschrift onder de naam "Cytogenetics", en van 1973 tot 2001 onder de naam "Cytogenetics and Cell Genetics".


</doc>
<doc id="3016223" url="https://nl.wikipedia.org/wiki?curid=3016223" title="Cytoskeleton">
Cytoskeleton

Cytoskeleton is een internationaal, aan collegiale toetsing onderworpen wetenschappelijk tijdschrift op het gebied van de celbiologie.
Het wordt uitgegeven door John Wiley & Sons en verschijnt maandelijks.

Vanaf de oprichting in 1980 tot 1985 verscheen het tijdschrift onder de naam "Cell Motility". Van 1985 tot 2009 was de naam "Cell Motility and the Cytoskeleton".


</doc>
<doc id="3016226" url="https://nl.wikipedia.org/wiki?curid=3016226" title="Developmental Cell">
Developmental Cell

Developmental Cell is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de ontwikkelingsbiologie. De naam wordt in literatuurverwijzingen meestal afgekort tot "Dev. Cell". Het wordt uitgegeven door Elsevier en verschijnt maandelijks.


</doc>
<doc id="3016227" url="https://nl.wikipedia.org/wiki?curid=3016227" title="Development Genes and Evolution">
Development Genes and Evolution

Development Genes and Evolution is een internationaal, aan collegiale toetsing onderworpen wetenschappelijk tijdschrift op het gebied van de celbiologie, ontwikkelingsbiologie en evolutiebiologie. De naam wordt in literatuurverwijzingen meestal afgekort tot "Dev. Gene. Evol." Het wordt uitgegeven door Springer Science+Business Media en verschijnt maandelijks.

Het tijdschrift is opgericht in 1894 onder de naam "Archiv für Entwickelungsmechanik der Organismen" De eerste hoofdredacteur was Wilhelm Roux. Na Roux' overlijden in 1924 werd het omgedoopt in "Wilhelm Roux’ Archiv für Entwicklungsmechanik der Organismen". Redakteuren waren achtereenvolgens Benno Romeis (van 1925 tot 1967), Hans Spemann (van 1925 tot 1941), Walther Vogt (van 1925 tot 1941), Otto Mangold (van 1942 tot 1944), Alfred Kühn (van 1947 tot 1967), en Gerhard Krause (1968-1979).

In 1975 werd de naam "Wilhelm Roux’ Archives of Developmental Biology"; in 1985 "Roux’ Archives of Developmental Biology", in 1996 "Development Genes and Evolution". Sinds 2004 is Volker Hartenstein (Universiteit van Californië - Los Angeles) hoofdredacteur.

Oorspronkelijk was het tijdschrift Duitstalig. Later werden ook Franstalige en Engelstalige artikelen geplaatst. Anno 2012 is het tijdschrift geheel Engelstalig.


</doc>
<doc id="3016276" url="https://nl.wikipedia.org/wiki?curid=3016276" title="Development, Growth and Differentiation">
Development, Growth and Differentiation

Development, growth and differentiation is een internationaal, aan collegiale toetsing onderworpen wetenschappelijk tijdschrift op het gebied van de celbiologie en ontwikkelingsbiologie. De naam wordt in literatuurverwijzingen meestal afgekort tot "Dev. Growth Differ." Het wordt uitgegeven door Wiley-Blackwell namens de "Japanese Society of Developmental Biologists" en verschijnt tweemaandelijks.


</doc>
<doc id="3016277" url="https://nl.wikipedia.org/wiki?curid=3016277" title="Differentiation">
Differentiation

Differentiation is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de ontwikkelingsbiologie. Het wordt uitgegeven door John Wiley and Sons en verschijnt 10 keer per jaar.


</doc>
<doc id="3016279" url="https://nl.wikipedia.org/wiki?curid=3016279" title="European Journal of Cell Biology">
European Journal of Cell Biology

European Journal of Cell Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Eur. J. Cell Biol."
Het wordt uitgegeven door Elsevier namens de "Deutsche Gesellschaft für Elektronenmikroskopie" en verschijnt maandelijks.

Het tijdschrift is opgericht in 1969 onder de naam "Cytobiologie". De huidige naam dateert uit 1979.


</doc>
<doc id="3016280" url="https://nl.wikipedia.org/wiki?curid=3016280" title="European Journal of Histochemistry">
European Journal of Histochemistry

European Journal of Histochemistry is een internationaal, aan collegiale toetsing onderworpen open access wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Eur. J. Histochem." Het wordt uitgegeven door PagePress Publications namens de "Società italiana di istochimica" en verschijnt 4 keer per jaar. Het eerste nummer verscheen in 2003.


</doc>
<doc id="3016301" url="https://nl.wikipedia.org/wiki?curid=3016301" title="Experimental Cell Research">
Experimental Cell Research

Experimental Cell Research is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de oncologie. De naam wordt in literatuurverwijzingen meestal afgekort tot "Exp. Cell Res." Het wordt uitgegeven door Academic Press namens de International Society for Cell Biology en verschijnt 20 keer per jaar. Het eerste nummer verscheen in 1950.


</doc>
<doc id="3016303" url="https://nl.wikipedia.org/wiki?curid=3016303" title="Genes to Cells">
Genes to Cells

Genes to Cells is een internationaal, aan collegiale toetsing onderworpen wetenschappelijk tijdschrift op het gebied van de celbiologie en genetica. De naam wordt in literatuurverwijzingen meestal afgekort tot "Gene. Cell." Het wordt uitgegeven door Wiley-Blackwell namens de "Molecular Biology Society of Japan" en verschijnt 12 keer per jaar.


</doc>
<doc id="3016313" url="https://nl.wikipedia.org/wiki?curid=3016313" title="Histochemistry and Cell Biology">
Histochemistry and Cell Biology

Histochemistry and Cell Biology is een internationaal, aan collegiale toetsing onderworpen wetenschappelijk tijdschrift op het gebied van de histologie en de celbiologie. De naam wordt in literatuurverwijzingen meestal afgekort tot "Histochem. Cell Biol." Het wordt uitgegeven door Springer Science+Business Media namens de "Society for Histochemistry" en verschijnt 4 keer per jaar. Het eerste nummer verscheen in 1958.


</doc>
<doc id="3016315" url="https://nl.wikipedia.org/wiki?curid=3016315" title="Histopathology">
Histopathology

Histopathology is een internationaal, aan collegiale toetsing onderworpen wetenschappelijk tijdschrift op het gebied van de histologie en de pathologie.
Het wordt uitgegeven door Wiley-Blackwell namens de International Academy of Pathology en verschijnt 4 keer per jaar.
Het eerste nummer verscheen in 1977.


</doc>
<doc id="3016316" url="https://nl.wikipedia.org/wiki?curid=3016316" title="IET Systems Biology">
IET Systems Biology

IET Systems Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de theoretische biologie. De naam wordt in literatuurverwijzingen meestal afgekort tot "IET Syst. Biol." Het wordt uitgegeven door de Institution of Engineering and Technology (IET) en verschijnt tweemaandelijks.

Het tijdschrift is de opvolger van "IEE Proceedings - Systems Biology".


</doc>
<doc id="3016391" url="https://nl.wikipedia.org/wiki?curid=3016391" title="In Vitro Cellular and Developmental Biology - Plant">
In Vitro Cellular and Developmental Biology - Plant

In Vitro Cellular and Developmental Biology - Plant is een internationaal, aan collegiale toetsing onderworpen wetenschappelijk tijdschrift op het gebied van de celbiologie, ontwikkelingsbiologie en plantkunde. De naam wordt in literatuurverwijzingen meestal afgekort tot "Vitro Cell. Dev. Biol. Plant". Het wordt uitgegeven door Springer Science+Business Media namens de "Tissue Culture Association" en verschijnt tweemaandelijks. Het eerste nummer verscheen in 1965.


</doc>
<doc id="3016392" url="https://nl.wikipedia.org/wiki?curid=3016392" title="Inflammation Research">
Inflammation Research

Inflammation Research is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de immunologie. De naam wordt in literatuurverwijzingen meestal afgekort tot "Inflamm. Res." Het wordt uitgegeven door Springer Science+Business Media namens de "European Histamine Research Society" en verschijnt maandelijks.


</doc>
<doc id="3016393" url="https://nl.wikipedia.org/wiki?curid=3016393" title="Inflammation">
Inflammation

Inflammation is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de immunologie.
Het wordt uitgegeven door Springer Science+Business Media namens de "International Inflammation Research Society" en verschijnt tweemaandelijks.


</doc>
<doc id="3016474" url="https://nl.wikipedia.org/wiki?curid=3016474" title="Herman Koppeschaar">
Herman Koppeschaar

Herman Koppeschaar (Leiden, 23 november 1866 – Wassenaar, 11 maart 1932) was een Nederlands militair arts die bekendheid verwierf door zijn werk als oorlogschirurg in Montenegro tijdens de Balkanoorlogen en als leider der Montenegrijnsche Ambulance.

Koppeschaar bezocht in Den Haag de school tot Nut van het Algemeen, en vervolgens de HBS. In 1884 begon hij in Leiden de artsopleiding die hij op 29 mei 1891 succesvol afrondde met het artsexamen, waarop hij benoemd werd tot officier van gezondheid der derde klasse. Hij verplichtte zich in oktober 1890 tegenover de staat om na zijn promotie tot arts het gouvernement in Indië te dienen als officier van gezondheid. In juni 1891 werd hij benoemd tot officier van gezondheid der tweede klasse bij het personeel van de geneeskundige dienst van het Indische leger. Hij verzocht om in de maand januari 1892 met een stoomschip van de Rotterdamse Lloyd naar Batavia te mogen vertrekken en reisde uiteindelijk, samen met onder meer kapitein-luitenant-ter-zee L. Backer Overbeek, per stoomschip "Ardjoeno", commandant H. le. Clercq naar Indië af. Aldaar werd hij geplaatst bij de gewestelijke en plaatselijke geneeskundige dienst in de derde militaire afdeling op Java, hospitaal te Soerabaja, en in oktober 1892 overgeplaatst naar het hospitaal te Malang.

In april 1893 kreeg Koppeschaar een maand verlof naar Tosari, Pasaroean, wegens ziekte en in 1894 nam hij bij de geneeskundige dienst deel aan de expeditie naar Lombok. Hij stond er indertijd bekend om zijn humaniteit en op zijn initiatief werd tabak ook aan kettinggangers (misdadigers die aan de ketting gelegd waren) verschaft. In maart 1895 werd hij van Malang overgeplaatst naar Ternate en in september 1896 overgeplaatst naar Atjeh en Onderhorigheden. Aldaar werd hij in juni 1897 overgeplaatst van Kota Radja naar Meulaboeh en in oktober 1898 bij de gewestelijke en plaatselijke geneeskundige dienst in de tweede militaire afdeling van Java te Magelang overgeplaatst. Het jaar daarop vroeg en verkreeg hij eervol ontslag uit de militaire dienst met het verlof om de activiteitsuniform, die was verbonden aan de door hem bij het leger bekleedde rang, te blijven dragen. Hij werd vervolgens belast met de waarneming der civiele geneeskundige dienst en het opzicht over de vaccinatie in de residentie Pekalongan. Koppeschaar werd bevorderd tot officier van gezondheid der eerste klasse en kreeg wegens langdurig verblijf in de Indische gewesten toestemming om te repatriëren. Op 6, 7 en 8 april 1904 werd een suikercongres gehouden, waar Koppeschaar sprak over fabriekshygiëne en de hygiënische eisen die gesteld werden aan woonhuizen. Hij stichtte te Pekalongan, op verzoek van de suikerrietfabrikanten de eerste kliniek voor de inheemse bevolking.

Het "comité Ambulance Montenegro" had als secretaris J.P. Nord Thomson, de consul-generaal van Perzië te Amsterdam. De zending bestond uit een wagon verbandmiddelen; de goederenwagen was van de Servische spoorwegmaatschappij. De wagon was beplakt met biljetten 'Croix Rouge Néerlandaise, Montenegro'.
Koppeschaar werd als leider uitgezonden door het Nederlandse Rode Kruis. Hij vertrok met de ambulance uit Amsterdam. De zending werd in de vroege morgen van 30 november 1912 uitgeleide gedaan op het Weesperpoortstation. Bij zijn aankomst te Cetinje werd hij direct dringend door de heer Zergović, bestuurder van het Rode Kruis, aangezocht om de chirurgische dienst in het hospitaal aldaar over te nemen, nu de Oostenrijkse artsen vertrokken waren. Hij had zo direct al vijftig gewonden te behandelen. Verder maakte hij zich, als leider van de ambulance, verdienstelijk door een belangrijk aantal simulanten te ontmaskeren en weer naar het fort te doen zenden. De koning van Montenegro benoemde Koppeschaar het jaar daarop tot commandeur in de Orde van Danilo en daarnaast werd hij benoemd tot officier in de Orde van Oranje-Nassau. Zijn echtgenote kreeg bij Koninklijk Besluit van 5 augustus 1913 toestemming tot het aannemen en dragen van de gouden medaille van verdienste, haar door de koning van Montenegro geschonken. In totaal had Koppeschaar vijf maanden op het oorlogsterrein doorgebracht.

Toen hij met zijn ploeg in april 1913 op het Weesperpoortstation terugkeerde werd hij opgewacht door een grote delegatie; generaal-majoor A.N.J. Fabius, commandant van de Stelling van Amsterdam, was verhinderd, maar zijn echtgenote was er wel. Fabius werd vertegenwoordigd door kolonel M.W. de Vries, commandant van de VIIde infanteriebrigade en er waren nog vele andere hoge militairen en burgers aanwezig om de delegatie te verwelkomen. Toen het echtpaar Koppeschaar de trein uitstapte speelde de muziek van het zevende regiment infanterie, op het eerste perron opgesteld, het Wilhelmus. Na een grootscheepse geldinzameling kon het Rode Kruis in 1914 beschikken over 5 ambulances, waarover Koppeschaar de leiding kreeg. De Nationale Vereniging tot steun aan Miliciëns kende een steuncomité, het Provinciaal Comité voor Noord-Holland, waarvan Koppeschaar in 1915 lid was. Servië engageerde in 1919 voor zijn civiel-medische dienst Nederlandse artsen en verpleegkundigen; dat gebeurde mede door tussenkomst van Koppeschaar, die toen adviseur van de Servische legatie in Den Haag was. Eerder had Koppeschaar in Nederland het herstellingsoord Huize Tjemara laten bouwen, later Zonnegloren genoemd. Tijdens de Eerste Wereldoorlog oefende hij praktijk uit te Hilversum en sinds 1919 te Wassenaar. Hij publiceerde een artikel over fabriekshygiëne en schreef "Een en ander over Montenegro en Servië" in 1914. Hij overleed op 65-jarige leeftijd te Wassenaar; de crematie vond te Westerveld plaats.


</doc>
<doc id="3016490" url="https://nl.wikipedia.org/wiki?curid=3016490" title="International Review of Cytology">
International Review of Cytology

International Review of Cytology was een internationaal, aan collegiale toetsing onderworpen wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Int. Rev. Cytol." Het is in 2008 voortgezet onder de naam "International Review of Cell and Molecular Biology".
Het werd uitgegeven door Academic Press. namens de International Society for Cell Biology en verscheen 2 keer per jaar.


</doc>
<doc id="3016491" url="https://nl.wikipedia.org/wiki?curid=3016491" title="Integrative Biology">
Integrative Biology

Integrative Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie. Het wordt uitgegeven door de Britse Royal Society of Chemistry en verschijnt maandelijks. Het eerste nummer verscheen in 2008.


</doc>
<doc id="3016492" url="https://nl.wikipedia.org/wiki?curid=3016492" title="Journal of Cell Biology">
Journal of Cell Biology

The Journal of Cell Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "J. Cell Biol." Het wordt uitgegeven door Rockefeller University Press en verschijnt tweewekelijks.

Vanaf de oprichting in 1955 tot en met 1961 verscheen het onder de naam "The Journal of Biophysical and Biochemical Cytology".

Aanleiding tot de oprichting van het tijdschrift waren de problemen die onderzoekers (velen van hen medewerkers van de Rockefeller University) ondervonden bij het publiceren van resultaten van elektronenmicroscopie in de bestaande tijdschriften in de jaren 1950. Foto's vormden een belangrijk onderdeel van hun resultaten. Zowel qua techniek als redactionele richtlijnen waren de bestaande tijdschriften daar niet goed voor toegerust. 


</doc>
<doc id="3016493" url="https://nl.wikipedia.org/wiki?curid=3016493" title="Journal of Cellular and Molecular Medicine">
Journal of Cellular and Molecular Medicine

Journal of Cellular and Molecular Medicine is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "J. Cell. Mol. Med." Het wordt uitgegeven door Wiley-Blackwell namens de Medische en Farmacologische Universiteit Carol Davila in Boekarest. Het eerste nummer verscheen in 1997.


</doc>
<doc id="3016494" url="https://nl.wikipedia.org/wiki?curid=3016494" title="Journal of Cellular Physiology">
Journal of Cellular Physiology

Journal of Cellular Physiology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de fysiologie. De naam wordt in literatuurverwijzingen meestal afgekort tot "J. Cell. Physiol." Het wordt uitgegeven door Wiley-Liss namens het Wistar Institute of Anatomy and Biology.

Vanaf de oprichting in 1932 tot in 1965 verscheen het onder de naam "Journal of Cellular and Comparative Physiology".


</doc>
<doc id="3016542" url="https://nl.wikipedia.org/wiki?curid=3016542" title="Journal of Cell Science">
Journal of Cell Science

Journal of Cell Science is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "J. Cell Sci." Het wordt uitgegeven door The Company of Biologists en verschijnt tweewekelijks.
Het tijdschrift is opgericht in 1853 onder de naam "Quarterly Journal of Microscopical Science". De eerste redacteuren waren Edwin Lankester en George Busk. Het eerste nummer bevatte een aantal bijdragen van prominente tijdgenoten zoals Joseph Lister, Thomas Huxley en William Crawford Williamson.

De eerste uitgever van het tijdschrift was "Samuel Highley". Vanaf 1856 nam John Churchill and Sons de uitgave over, en vanaf 1920 Oxford University Press. In 1946 of 1947 werd "The Company of Biologists" eigenaar van het tijdschrift. De productie ging later over naar Cambridge University Press, en werd vanaf de jaren 1980 door de eigenaars zelf uitgevoerd. In 1966 werd de naam van het tijdschrift veranderd in "Journal of Cell Science"; het verscheen nog altijd 4 keer per jaar. Vanaf 1969 werd het frequenter uitgegeven. Tussen 1988 en 1995 verscheen het maandelijks, en nadien elke twee weken. 


</doc>
<doc id="3016543" url="https://nl.wikipedia.org/wiki?curid=3016543" title="Journal of Histochemistry and Cytochemistry">
Journal of Histochemistry and Cytochemistry

Journal of Histochemistry and Cytochemistry is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "J. Histochem. Cytochem." Het wordt uitgegeven door SAGE Publications namens de Histochemical Society en verschijnt maandelijks. Het eerste nummer verscheen in 1953.


</doc>
<doc id="3016544" url="https://nl.wikipedia.org/wiki?curid=3016544" title="Journal of Leukocyte Biology">
Journal of Leukocyte Biology

Journal of Leukocyte Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie, hematologie en immunologie. De naam wordt in literatuurverwijzingen meestal afgekort tot "J. Leukoc. Biol." Het wordt uitgegeven door de Society for Leukocyte Biology en verschijnt 12 keer per jaar. Het eerste nummer verscheen in 1984.


</doc>
<doc id="3016545" url="https://nl.wikipedia.org/wiki?curid=3016545" title="Journal of molecular cell biology">
Journal of molecular cell biology

Journal of molecular cell biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "J. Mol. Cell. Biol."
Het wordt uitgegeven door Oxford University Press namens het Japan Science and Technology Agency.


</doc>
<doc id="3016578" url="https://nl.wikipedia.org/wiki?curid=3016578" title="Journal of Molecular Histology">
Journal of Molecular Histology

Journal of Molecular Histology is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "J. Mol. Histol." Het wordt uitgegeven door Springer Science+Business Media en verschijnt 6 keer per jaar.


</doc>
<doc id="3016580" url="https://nl.wikipedia.org/wiki?curid=3016580" title="Mechanism of Ageing and Development">
Mechanism of Ageing and Development

Mechanism of Ageing and Development (ook Ageing research reviews) is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de geriatrie. De naam wordt in literatuurverwijzingen meestal afgekort tot "Mech. Ageing Dev." Het wordt uitgegeven door Elsevier.


</doc>
<doc id="3016581" url="https://nl.wikipedia.org/wiki?curid=3016581" title="Mediators of Inflammation">
Mediators of Inflammation

Mediators of Inflammation is een internationaal, aan collegiale toetsing onderworpen open access wetenschappelijk tijdschrift op het gebied van de celbiologie en de immunologie. De naam wordt in literatuurverwijzingen meestal afgekort tot "Mediat. Inflamm." Het wordt uitgegeven door Hindawi Publishing Corporation en verschijnt tweemaandelijks. Het eerste nummer verscheen in 1992.


</doc>
<doc id="3016582" url="https://nl.wikipedia.org/wiki?curid=3016582" title="Methods in Cell Biology">
Methods in Cell Biology

Methods in Cell Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Meth. Cell Biol."


</doc>
<doc id="3016714" url="https://nl.wikipedia.org/wiki?curid=3016714" title="Molecular Biology of the Cell">
Molecular Biology of the Cell

Molecular Biology of the Cell (ook MBoC) is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Mol. Biol. Cell". Het wordt uitgegeven door de American Society for Cell Biology en verschijnt tweewekelijks.


</doc>
<doc id="3016715" url="https://nl.wikipedia.org/wiki?curid=3016715" title="Molecular and Cellular Biochemistry">
Molecular and Cellular Biochemistry

Molecular and Cellular Biochemistry is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Mol. Cell. Biochem."
Het wordt uitgegeven door Springer Science+Business Media. Het eerste nummer verscheen in 1973.

Het tijdschrift werd voor 1973 uitgegeven onder de naam "Enzymologia".


</doc>
<doc id="3016716" url="https://nl.wikipedia.org/wiki?curid=3016716" title="Molecular and Cellular Endocrinology">
Molecular and Cellular Endocrinology

Molecular and Cellular Endocrinology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de endocrinologie. De naam wordt in literatuurverwijzingen meestal afgekort tot "Mol. Cell. Endocrinol." Het wordt uitgegeven door Elsevier en verschijnt 34 keer per jaar. Het eerste nummer verscheen in 1974.


</doc>
<doc id="3016717" url="https://nl.wikipedia.org/wiki?curid=3016717" title="Nature Cell Biology">
Nature Cell Biology

Nature Cell Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Nat. Cell Biol." Het wordt uitgegeven door Nature Publishing Group en verschijnt maandelijks. Het eerste nummer verscheen in 1999.

Met een impactfactor van 19,679 in 2014 behoort het tot de best geciteerde tijdschriften op het gebied van de celbiologie.


</doc>
<doc id="3016725" url="https://nl.wikipedia.org/wiki?curid=3016725" title="Mitochondrion (tijdschrift)">
Mitochondrion (tijdschrift)

Mitochondrion is een internationaal, aan collegiale toetsing onderworpen wetenschappelijk tijdschrift over mitochondria. Het wordt uitgegeven door Elsevier namens de "Mitochondria Research Society" en verschijnt tweemaandelijks.


</doc>
<doc id="3016727" url="https://nl.wikipedia.org/wiki?curid=3016727" title="Licht en Liefde">
Licht en Liefde

Blindenzorg Licht en Liefde is een vereniging zonder winstoogmerk, opgericht in 1923, die zich inzet voor blinden en slechtzienden in Vlaanderen en Brussel.

Tot het begin van de twintigste eeuw waren blinden hoofdzakelijk aangewezen op hulp van hun familie. Aan blinde kinderen werd aandacht besteed in gespecialiseerde onderwijsinstellingen, maar initiatieven voor volwassenen waren schaars. De Maatschappij tot Onderstand der Blinden (K.M.B.S.) bood sinds 1891 als eerste financiële steun en beroepsopleiding in de regio Antwerpen.

Na de Eerste Wereldoorlog ontstonden, op vijf jaar tijd, vier blindenzorgverenigingen in België. Dit was onder meer het gevolg van het aanzienlijk aantal blinden onder de oorlogsinvaliden. In 1919 werd "La Lumière" opgericht, in 1922 volgden de "Ligue Braille" en het "Oeuvre Nationale des Aveugles". In 1923 kregen ze een Vlaamse tegenhanger: "Blindenzorg Licht en Liefde". Het initiatief werd genomen door twee priester-leraars van de blindenschool Spermalie in Brugge, onder de leiding van de seminariepresident en historicus Kamiel Callewaert.

Het eerste doel van Licht en Liefde was aan de oud-leerlingen van Spermalie braillelectuur en ondersteuning te bieden. Er werden vrijwilligers gevonden om boeken in braille over te schrijven, voor wat de eerste Vlaamse braillebibliotheek werd. Daarnaast werd een blindenbond uitgebouwd voor mensen met een visuele handicap in Vlaanderen en Brussel (VeBeS). Licht en Liefde groeide uit tot een algemene blindenzorgorganisatie, die zich bekommerde om vorming, tewerkstelling en ontspanning. De jaarlijkse verkoop van het blindenbloempje en de ontvangen giften verzekerden de werking. Alle medewerkers waren vrijwilligers.

Vanaf 1933 kwamen bezoldigden in dienst en werden in Vlaanderen en Brussel regionale dienstencentra opgericht. In 1938 opende Licht en Liefde een tehuis voor blinden en slechtzienden in Antwerpen, dat uitgroeide tot de autonome organisatie "De Markgrave". Vanaf 1948 werden maatschappelijk assistenten belast met de dienstverlening aan huis. Vanaf 1955 kwamen initiatieven tot stand zoals groteletterdruk, gesproken lectuur en 'low vision'-dienstverlening. Voor wie op latere leeftijd blind of slechtziend werd en behoefte had aan beroepsherscholing, werd in 1959 het herscholingscentrum Sint-Rafaël in Gent opgericht. 
In 1957 kwam in Brasschaat een vakantiehuis tot stand dat in 1969 verhuisde naar Varsenare en in 1979 werd omgebouwd tot dagcentrum. De hoofdzetel van Licht en Liefde verhuisde eveneens van de Jeruzalemstraat in Brugge naar Varsenare. 

In 1964 kreeg Licht en Liefde de Visser Neerlandiaprijs als waardering voor het boekdrukken voor blinden. Vanaf 1981 beschikte de vereniging over een elektronische brailleprinter, ontwikkeld aan de KU Leuven. De PC werd voor blinden en slechtzienden een revolutionair hulpmiddel en de vereniging nam het als een permanente en belangrijke taak op zich om de toegankelijkheid tot de elektronica te verbeteren.

De "Vlaamse klank- en braillebibliotheek" van Licht en Liefde is in 2008 gefuseerd met de openbare "Vlaamse luister- en braillebibliotheek", onder de naam "Luisterpuntbibliotheek".

In de 21ste eeuw raakte de inclusiegedachte volledig ingeburgerd, waarbij men zich inspant om mensen met een beperking volwaardig deel te laten nemen aan het maatschappelijk leven. Licht en Liefde verzekert het essentiële deel van zijn werking dankzij vrijwilligers, onder wie veel blinden en slechtzienden. De expertise steunt op hun inbreng. De vereniging heeft een netwerk uitgebouwd, waar naast Blindenzorg Licht en Liefde, onder meer VeBeS, Huis 45 en Sint-Rafaël deel van uitmaken.

In 2008 werd een structureel samenwerkingsverband aangegaan met de Koninklijke Maatschappij voor Blinden en Slechtzienden (KMBS vzw). Zo ontstond het netwerk Licht en Liefde/KMBS dat initiatief nam voor drie nieuwe projecten:



</doc>
<doc id="3016735" url="https://nl.wikipedia.org/wiki?curid=3016735" title="Nature Reviews Molecular Cell Biology">
Nature Reviews Molecular Cell Biology

Nature Reviews Molecular Cell Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Nat. Rev. Mol. Cell Biol."
Het wordt uitgegeven door Nature Publishing Group en verschijnt maandelijks.
Het eerste nummer verscheen in 2000.

Met een impactfactor van 37 in 2014 behoort het tijdschrift tot de best geciteerde tijdschriften op het gebied van de celbiologie.


</doc>
<doc id="3016736" url="https://nl.wikipedia.org/wiki?curid=3016736" title="Oncotarget">
Oncotarget

Oncotarget is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de oncologie.
Het wordt uitgegeven door Impact Journals en verschijnt maandelijks.
Het eerste nummer verscheen in 2010.


</doc>
<doc id="3016737" url="https://nl.wikipedia.org/wiki?curid=3016737" title="Pathobiology">
Pathobiology

Pathobiology is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de pathologie. Het wordt uitgegeven door S. Karger AG en verschijnt 6 keer per jaar.

Het tijdschrift is opgericht in 1938 onder de naam "Schweizerische Zeitschrift für allgemeine Pathologie und Bakteriologie". Tussen 1960 en 1975 verscheen het als "Pathologia et Microbiologia", en van 1976 tot 1989 als "Experimental Cell Biology".

De inhoud van het tijdschrift is vanaf 1 jaar na publicatie vrij toegankelijk.


</doc>
<doc id="3016762" url="https://nl.wikipedia.org/wiki?curid=3016762" title="Physiological Genomics">
Physiological Genomics

Physiological Genomics is een internationaal, aan collegiale toetsing onderworpen wetenschappelijk tijdschrift op het gebied van de celbiologie, genetica en de fysiologie. De naam wordt in literatuurverwijzingen meestal afgekort tot "Physiol. Genom." Het wordt uitgegeven door de American Physiological Society en verschijnt 24 keer per jaar.


</doc>
<doc id="3016763" url="https://nl.wikipedia.org/wiki?curid=3016763" title="Plant and Cell Physiology">
Plant and Cell Physiology

Plant and Cell Physiology (ook Plant and cell physiology) is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de plantkunde. De naam wordt in literatuurverwijzingen meestal afgekort tot "Plant Cell Physiol." Het wordt uitgegeven door Oxford University Press namens de "Japanese Society of Plant Physiologists" en verschijnt maandelijks.


</doc>
<doc id="3016765" url="https://nl.wikipedia.org/wiki?curid=3016765" title="Platelets">
Platelets

Platelets is een internationaal, aan collegiale toetsing onderworpen wetenschappelijk tijdschrift op het gebied van de celbiologie en de hematologie. Het wordt uitgegeven door Informa Healthcare namens de British Library en verschijnt 8 keer per jaar. Het eerste nummer verscheen in 1990.


</doc>
<doc id="3016766" url="https://nl.wikipedia.org/wiki?curid=3016766" title="Progress in Histochemistry and Cytochemistry">
Progress in Histochemistry and Cytochemistry

Progress in Histochemistry and Cytochemistry is een internationaal, aan collegiale toetsing onderworpen wetenschappelijk tijdschrift op het gebied van de celbiologie.
De naam wordt in literatuurverwijzingen meestal afgekort tot "Progr. Histochem. Cytochem."
Het wordt uitgegeven door Elsevier Science en verschijnt 4 keer per jaar.


</doc>
<doc id="3016798" url="https://nl.wikipedia.org/wiki?curid=3016798" title="Science Translational Medicine">
Science Translational Medicine

Science Translational Medicine is een internationaal, aan collegiale toetsing onderworpen wetenschappelijk tijdschrift op het gebied van de geneeskunde. De naam wordt in literatuurverwijzingen meestal afgekort tot "Sci. Transl. Med." Het wordt uitgegeven door de American Association for the Advancement of Science en verschijnt wekelijks. Het eerste nummer verscheen in 2009.


</doc>
<doc id="3016801" url="https://nl.wikipedia.org/wiki?curid=3016801" title="Tissue Antigens">
Tissue Antigens

Tissue Antigens is een internationaal, aan collegiale toetsing onderworpen wetenschappelijk tijdschrift op het gebied van de celbiologie, immunologie en pathologie. Het wordt uitgegeven door John Wiley & Sons en verschijnt 12 keer per jaar. Het eerste nummer verscheen in 1971.


</doc>
<doc id="3016809" url="https://nl.wikipedia.org/wiki?curid=3016809" title="Traffic (tijdschrift)">
Traffic (tijdschrift)

Traffic is een internationaal, aan collegiale toetsing onderworpen wetenschappelijk tijdschrift op het gebied van de celbiologie. Het wordt uitgegeven door Wiley-Blackwell en verschijnt maandelijks. Het eerste nummer verscheen in 2000.


</doc>
<doc id="3016810" url="https://nl.wikipedia.org/wiki?curid=3016810" title="Trends in Cell Biology">
Trends in Cell Biology

Trends in Cell Biology is een internationaal, aan collegiale toetsing onderworpen wetenschappelijk tijdschrift op het gebied van de celbiologie. De naam wordt in literatuurverwijzingen meestal afgekort tot "Trends Cell Biol." Het wordt uitgegeven door Elsevier en verschijnt maandelijks.


</doc>
<doc id="3016811" url="https://nl.wikipedia.org/wiki?curid=3016811" title="Wound Repair and Regeneration">
Wound Repair and Regeneration

Wound Repair and Regeneration is een internationaal, aan collegiale toetsing onderworpen wetenschappelijk tijdschrift op het gebied van de celbiologie, dermatologie en de chirurgie. De naam wordt in literatuurverwijzingen meestal afgekort tot "Wound Repair Regen." Het wordt uitgegeven door Wiley-Blackwell namens de "Wound Healing Society" en verschijnt 6 keer per jaar.


</doc>
<doc id="3016812" url="https://nl.wikipedia.org/wiki?curid=3016812" title="Zygote (tijdschrift)">
Zygote (tijdschrift)

Zygote is een internationaal, aan collegiale toetsing onderworpen wetenschappelijk tijdschrift op het gebied van de celbiologie, ontwikkelingsbiologie en de voortplanting. Het wordt uitgegeven door Cambridge University Press en verschijnt 4 keer per jaar.


</doc>
<doc id="3017057" url="https://nl.wikipedia.org/wiki?curid=3017057" title="Exodermis">
Exodermis

De exodermis (samentrekking uit het Grieks: "exo" buiten, "dermis" van derma: huid, lederhuid) is het secundaire afsluitingsweefsel bij de plantenwortel. De exodermis wordt gevormd uit de hypodermis, verkurkt en vervangt de rhizodermis. De wortelharen hebben een beperkte levensduur en sterven samen met de cellen van de rhizodermis af, waarna de wortelvertakking begint. De exodermis kan een of meer cellagen dik zijn en soms aansluiten bij een sklerenchymlaag.

De exodermis kan lange tijd onverkurkte doorlaatcellen bevatten, die korter zijn dan de andere cellen, zoals bij blauwe lis.

De exodermis zorgt ervoor dat er geen waterverlies van de wortel optreedt en beschermt de plant tegen schadelijke micro-organismen.


</doc>
<doc id="3017101" url="https://nl.wikipedia.org/wiki?curid=3017101" title="Teinturier (wijnterm)">
Teinturier (wijnterm)

Teinturier is een uit de Franse taal afkomstige wijnterm voor blauwe druivensoorten, die rood vruchtvlees hebben.

De wijnen gemaakt van deze druiven hebben een intensief rode kleur: ze worden in kleine hoeveelheden (5 tot 10%) bij andere rode wijnen met een lichte kleur (zoals Spätburgunder, Trollinger of Portugieser) gemengd om deze wat donkerder te maken.

De meeste teinturiers stammen (door kruising) af van de reeds inde 17de eeuw aan de Loire bekende soort Teinturier du Cher.

De anthocyanen zijn verantwoordelijk voor de kleur van rode wijn en bevinden zich in cellen die aan de binnenkant van de schil zitten. Puur bij toeval worden ze eerder onttrokken aan de schil dan bijvoorbeeld de tannines en dat is maar goed ook; immers een teveel aan de -in beginsel bittere- tannines zou een wijn compleet ondrinkbaar maken.

De meeste blauwe druiven hebben kleurloos vruchtvlees en dus is gisting essentieel om een goede kleur voor de wijn te krijgen.



</doc>
<doc id="3017213" url="https://nl.wikipedia.org/wiki?curid=3017213" title="Rhizodermis">
Rhizodermis

De rhizodermis, wortelepidermis of epibleem bestaat meestal uit één laag van aaneengesloten cellen aan de buitenkant van de plantenwortel, die naar binnen toe één- of meerlagig exodermis vormen. De exodermis neemt bij het ouder worden van de wortel de taak van de dan afgestorven rhizodermis over.

De buitenwanden van de exodermiscellen kunnen zoals bij vele palmen, overblijvende grassen en onder andere de wonderboom gecutineseerd zijn. Bij tropische epifyten, eenjarige grassen, zeggen en russen vormt de rhizodermis een slijmlaag. Bij de luchtwortels van epifytische orchideeën, Araceae, Liliaceae en Amaryllidaceae is de rhizodermis verscheidene cellagen dik.

Bij vele plantensoorten kunnen alle rhizodermiscellen wortelharen vormen, bij andere soorten vormen gespecialiseerde rhizodermiscellen (trichoblasten) de wortelharen. Net voor de vorming van een wortelhaar vertoont de rhizodermis een verhoogde fosforylase activiteit.

De wortelharen zijn lange, buisjesvormige structuren, die bijna loodrecht op de wortel staan en 5 - 17 micrometer in doorsnee en 80 - 1500 micrometer lang zijn. Ze hebben maar een beperkte levensduur en worden meestal niet ouder dan 3 - 9 dagen. Ze zijn dan ook alleen bij de punt van een groeiende wortel te vinden. Via de wortelharen neemt de plant water en voedingsstoffen op.
Door de wortelharen wordt het oppervlak van de wortel sterk vergroot. Zo heeft een roggeplant bijvoorbeeld ongeveer 10 miljard wortelharen met een totale lengte van 10.000 km. De ondergrondse oppervlakte van de plantendelen is meestal groter dan de bovengrondse oppervlakte, wat gunstig is voor de waterhuishouding van de plant. De wortelharen zijn omgeven met een door de celwand gevormd koolhydraathoudend slijm, waardoor het contact met de omgeving intensiever verloopt.

Niet alle plantensoorten vormen wortelharen, zo ontbreken ze bij alle naaktzadigen. De bladeren van naaldhout bestaan uit naalden, waarbij het verdampingsoppervlak drastisch is teruggebracht.

Bij sommige soorten van de vlinderbloemenfamilie speelt de rhizodermis een rol bij de herkenning en inkapseling van nitraatfixerende Rhizobium-bacteriën - de eerste stap waarbij de stikstofwortelknolletjes gevormd worden.


</doc>
<doc id="3017372" url="https://nl.wikipedia.org/wiki?curid=3017372" title="Prolintaan">
Prolintaan

Prolintaan is een tertiair amine. Het is een psychoactieve stof die verwant is aan amfetamine en die het centraal zenuwstelsel stimuleert en vermoeidheid tegengaat. Het werd in de jaren 1950 ontwikkeld door het Duitse farmaceutische bedrijf Dr. Karl Thomae GmbH. Het wordt verkocht onder de merknaam "Catorid", "Catovit" of "Katovit" (in combinatie met een aantal vitamines), "Promotil", of generisch Prolintane. Het is bekend als smart drug, "studiedrug" en "rave drug". In bijna alle landen is het middel van de markt genomen vanwege een risico op cardiovasculaire problemen.

Prolintaan is als stimulerend middel een verboden middel in de sport. Het staat op de lijst van verboden substanties van het WADA.


</doc>
<doc id="3017446" url="https://nl.wikipedia.org/wiki?curid=3017446" title="Fiona Stanley">
Fiona Stanley

Fiona Stanley, AC (Sydney, 1 augustus 1946) is een Australische epidemioloog.
Ze heeft een aanstelling als "Distinguished Research Professor" aan de University of Western Australia. Ze kreeg erkenning voor haar werk voor de volksgezondheid, en haar studie van kindersterfte, moederschapssterfte en geboorteafwijkingen zoals hersenverlamming.

Haar eerste werkervaring deed ze op in pediatrie in het Princess Margaret Hospital for Children, en de Australian Aborigine Aboriginal Clinic, beide in Perth. Ze werkte vervolgens onder meer enkele jaren in het Verenigd Koninkrijk aan de London School of Hygiene & Tropical Medicine en in de Verenigde Staten alvorens terug te keren naar de universiteit van Perth. In 1977 startte ze met haar onderzoeksgroep de uitbouw van de "WA Maternal and Child Health Research Database" op, een databank met onder andere onderzoeksgegevens rond hersenverlamming. Ze startte met mediacampagnes promotie voor het toedienen van foliumzuur aan zwangere vrouwen.

In 1990 was ze in Perth de oprichter en eerste coördinator van het Telethon Institute for Child Health Research, een onderzoekscentrum met meer dan 500 onderzoekers, gefocust op gezondheid en welzijn van kinderen en hun families.

In 2002 was ze de drijvende kracht achter de oprichting door premier John Howard van de Australian Research Alliance for Children and Youth (ARACY) waarvan ze de voorzitter werd. Sinds 2006 is ze voor UNICEF "Australia Ambassador for Early Childhood Development". Daarnaast is ze Vice Chancellor's Fellow van de University of Melbourne, lid van de ABC Board, en Chair van de Alcohol Advertising Review Board.

In 1996 werd ze in de adelstand verheven als "companion" in de orde van Australië, in 2001 ontving ze een Centenary Medal. In 2003 werd ze verkozen tot Australiër van het jaar. In 2004 werd ze opgenomen in de lijst van maximaal 100 personen van de Australian Living Treasures, zoals bewaakt door de National Trust.

Op 3 februari 2014 kreeg ze een eredoctoraat aan de KU Leuven.

Ze is gehuwd met professor Geoffrey Shellam met wie ze twee dochters heeft. Intussen zijn ze grootouders van drie kleinkinderen.

Het in Murdoch, een buitenwijk van Perth (Australië) gelegen Fiona Stanley Hospital is naar haar vernoemd.


</doc>
<doc id="3017481" url="https://nl.wikipedia.org/wiki?curid=3017481" title="Dennis Selkoe">
Dennis Selkoe

Dennis J. Selkoe (New York City, 1943) is een Amerikaans hoogleraar neurologische aandoeningen en aangesteld als "Vincent and Stella Coates Professor" aan de Harvard Medical School. 

In 1969 behaalde hij zijn doctoraat aan de School of Medicine van de Universiteit van Virginia. Sinds 1975 werkt hij aan de Harvard Medical School in Boston en in 1990 werd hij er hoogleraar neurowetenschappen. In 2000 werd hij benoemd tot titularis van de leerstoel die daardoor naar de "Selkoe, Vincent and Stella Coates Professor of Neurological Diseases Chair" is hernoemd.

Zijn volledige onderzoekswerk betrof het ontrafelen van de moleculaire mechanismen achter de ziekte van Alzheimer. Hij is een wereldwijd veel geciteerd alzheimeronderzoeker. Dit onderzoekswerk leverde ook inzichten op in celbiologische processen zoals eiwittransport en in neurologische aandoeningen als de ziekte van Parkinson, de ziekte van Huntington en sommige dementiën.

Selkoe publiceerde in onder meer "Nature", "Annual Review of Cell Biology", "Annual Review of Neuroscience" en "Cell en Neuron". Hij is lid van een aantal redacties, onder meer van de "Annual Review of Neuroscience" en het "American Journal of Alzheimer's Disease".

In 1989 was hij de tweede laureaat van de Potamkin Prize for Research in Pick's, Alzheimer's, and Related Diseases van de American Academy of Neurology. In 2002 kreeg hij de Dr. A.H. Heinekenprijs voor geneeskunde ""voor zijn onschatbare inbreng in de ontwikkeling van het moleculaire onderzoek naar hersenziekten, in het bijzonder die van Alzheimer."" Daarnaast ontving hij een eredoctoraat van de universiteit van Harvard (1991) en kreeg hij de Mathilde Solowey Award in the Neurosciences van de Foundation for Advanced Education in the Sciences (National Institutes of Health), de Boerhaavepenning van de Universiteit Leiden, en de Pioneer Award van de Amerikaanse Alzheimer's Association. Hij is lid van de door de Europese Unie ondersteunde kamer van Geneeskunde van de European Academy of Sciences and Arts in Salzburg. Op 4 februari 2013 kreeg hij een eredoctoraat aan de KU Leuven.



</doc>
<doc id="3017967" url="https://nl.wikipedia.org/wiki?curid=3017967" title="Richard Wilkinson">
Richard Wilkinson

Richard Gerald Wilkinson (1943) is een Brits emeritus hoogleraar sociale epidemiologie en onderzoeker van de maatschappelijke effecten van sociale ongelijkheid.

Hij volgde een technische opleiding aan de Leighton Park School te Reading en studeerde economische geschiedenis aan de London School of Economics, waarna hij zijn Masters verwierf aan de Universiteit van Pennsylvania.
Hij promoveerde in 1976 aan de Universiteit van Nottingham op een proefschrift over de sociaaleconomische factoren die het sterftecijfer in samenlevingen beïnvloeden.

Grote bekendheid verwierf hij met het boek "The Spirit Level, Why Greater Equality Makes Societies Stronger", dat hij in 2009 publiceerde, samen met Kate Pickett. Hierin claimen de auteurs dat samenlevingen met een meer gelijke verdeling van inkomens een beter gezondheidspeil kennen en minder sociale problemen hebben, zoals geweld, drugsgebruik, tienerzwangerschappen, geestesziekten, obesitas, enz. en meer cohesie vertonen dan die waarin de kloof tussen arm en rijk groter is.
Van het boek zijn meer dan 20 uitgaven buiten het Verenigd Koninkrijk verschenen.

In 2009 stichtten Wilkinson en Pickett "The Equality Trust", een instituut dat de voordelen van meer sociale gelijkheid en minder inkomensongelijkheid in samenlevingen propageert.




</doc>
<doc id="3018028" url="https://nl.wikipedia.org/wiki?curid=3018028" title="Hypodermis">
Hypodermis

De hypodermis (komt uit het Grieks: "hypo" onder, daaronder en "dermis" van derma: huid, lederhuid) is:


</doc>
<doc id="3019381" url="https://nl.wikipedia.org/wiki?curid=3019381" title="Pericambium">
Pericambium

Het pericambium komt alleen voor in jonge plantenwortels, omsluit de hout- en zeefvaten en is meestal vooral bij dicotylen één cellaag dik, bestaande uit dunwandige parenchymcellen. Het ligt tussen de endodermis en het floëem en is de buitenste cellaag van de centrale cilinder.

Bij oudere wortels komt het pericambium niet meer voor en wordt de functie overgenomen door de pericykel.


</doc>
<doc id="3019427" url="https://nl.wikipedia.org/wiki?curid=3019427" title="Tuitje">
Tuitje

Een tuitje of kokertje (ochrea of ocrea) wordt gevormd door de vergroeiïng voor en achter om de stengel van de twee steunblaadjes aan de voet van de bladsteel bij de duizendknoopfamilie (onder andere perzikkruid en rabarber), ficus en plataan. Bij de ficus valt het tuitje echter al snel af.


</doc>
<doc id="3019503" url="https://nl.wikipedia.org/wiki?curid=3019503" title="CADASIL-syndroom">
CADASIL-syndroom

Het CADASIL-syndroom (cerebrale autosomale dominant arteriopathie met subcorticale infarcten en leukencefalopathie) is de meest voorkomende vorm van erfelijke beroertes, en wordt verondersteld veroorzaakt te worden door mutaties van het "Notch 3"-gen op chromosoom 19. 

De aandoening is een vorm van leukodystrofie. De meest voorkomende klinische manifestaties zijn migraine, hoofdpijn en TIA's of beroertes die gemiddeld tussen 40- en 50-jarige leeftijd optreden, hoewel het ook is gevonden in individuen van 20 tot 70 jaar. Met DNA onderzoek kan de aanwezigheid van de NOTCH-3 variant die CADASIL veroorzaakt worden aangetoond. Dit onderzoek kan ook worden uitgevoerd voor de ziekte zich manifesteert.

In Nederland en België is sinds 2015 een patiëntenorganisatie actief: Platform CADASIL. Deze ondersteunt zowel patiënten als onderzoek naar een mogelijke behandeling.



</doc>
<doc id="3019958" url="https://nl.wikipedia.org/wiki?curid=3019958" title="Annals of Human Biology">
Annals of Human Biology

Annals of Human Biology is een internationaal, aan collegiale toetsing onderworpen wetenschappelijk tijdschrift op het gebied van de biologie, volksgezondheid en de arbeidsgeneeskunde.
De naam wordt in literatuurverwijzingen meestal afgekort tot "Ann. Hum. Biol."
Het wordt uitgegeven door Informa Healthcare namens de "Society for the Study of Human Biology" en verschijnt tweemaandelijks.
Het tijdschrift is gespecialiseerd in overzichtsartikelen, maar heeft desondanks geen bijzonder hoge impactfactor.


</doc>
<doc id="3019971" url="https://nl.wikipedia.org/wiki?curid=3019971" title="Bioelectromagnetics">
Bioelectromagnetics

Bioelectromagnetics is een internationaal, aan collegiale toetsing onderworpen wetenschappelijk tijdschrift op het gebied van de biofysica; met name de rol van elektriciteit en magnetisme in de biologie.
Het wordt uitgegeven door Wiley-Liss namens de "Bioelectromagnetics Society" en verschijnt 8 keer per jaar.
Het eerste nummer verscheen in 1980.


</doc>
<doc id="3020482" url="https://nl.wikipedia.org/wiki?curid=3020482" title="Topmeristeem">
Topmeristeem

Het topmeristeem of apicaalmeristeem is een primair meristeem dat bij planten voorkomt aan de top van de stengel en die van de wortel, waardoor groei mogelijk wordt. Het topmeristeem is bij de meeste hogere planten kegelvormig. Bij rozetplanten komen ook afgeplatte of bolle vormen voor. Bij de palmen zijn de topmeristemen schotelvormig.

Het topmeristeem bestaat uit ongedifferentiëerde cellen, die een relatief dunne celwand hebben en weinig vacuolen.

Het topmeristeem legt het primair xyleem en floëem aan.

Het topmeristeem van de stengel wordt omhuld door bladprimordiën en dat van de wortel beschermd door een wortelmutsje.

Bij de bedektzadigen zijn er twee duidelijke zones.

Bij de naaktzadigen is er een initialenlaag met perikliene deling (delingsvlak parallel aan het oppervlak), dat de moedercellen vormt. De middelste cellaag heeft een langzame deling. Hieruit ontstaat het merg. De randstandige cellaag is veel actiever. Hieruit worden de epidermis, schors en de vaatbundels gevormd.

Bij in vitrocultuur wordt het topmeristeem van de stengel gebruikt voor de klonering van de plant. Voor de meristeemcultuur wordt het topmeristeem met de erom liggende bladprimordia gebruikt. Ook wordt wel een groter deel van de stengeltop met het topmeristeem en meer van het omliggend weefsel gebruikt voor in-vitrocultuur. Hierbij wordt de vorming van adventiefspruiten gestimuleerd.

Via een topmeristeem kan virusvrij uitgangsmateriaal verkregen worden. Door een warmtebehandeling van een met virus besmette plant wordt de celdeling en groei gestimuleerd. Na deze warmtebehandeling wordt het topmeristeem, dat dan nog virusvrij is, op een voedingsbodem gezet en tot een nieuwe plant opgekweekt. Op deze manier zijn er bij verschillende gewassen, zoals aardappel, aardbei, framboos, appel, peer, virusvrije planten/bomen gemaakt, die verder in luisdichte ruimten vermeerderd worden via een snelle vermeerdering.



</doc>
<doc id="3020591" url="https://nl.wikipedia.org/wiki?curid=3020591" title="Michaël De Witte">
Michaël De Witte

Michaël De Witte ook wel Sebastian (Zwevegem, 1963 - 8 februari 1987) was een Belgische arts en één van de 15 kinderen van Ivan De Witte en tevens broer van Jozef De Witte, Lode De Witte en Willem De Witte.

Hij was actief in de wereldwinkel te Kortrijk en deed zijn stage in Geneeskunde voor het Volk in Genk.

In 1982 vertrok hij samen met zijn vriendin Karin Lievens naar El Salvador om er te strijden tegen de militaire dictatuur en de inmenging van de Verenigde Staten. De Witte werkte bijna vijf jaar samen met het FMLN toen hij door een mortier werd gedood samen met twee verzetsstrijders.

Hij hield een dagboek bij en dit werd uitgegeven door EPO onder de naam "Dagboek uit El-Salvador".




</doc>
<doc id="3020726" url="https://nl.wikipedia.org/wiki?curid=3020726" title="Brazilian Journal of Medical and Biological Research">
Brazilian Journal of Medical and Biological Research

Brazilian Journal of Medical and Biological Research is een Braziliaans, aan collegiale toetsing onderworpen open access wetenschappelijk tijdschrift op het gebied van de biologie en de geneeskunde.
De naam wordt in literatuurverwijzingen meestal afgekort tot "Braz. J. Med. Biol. Res."
Het wordt uitgegeven door Scientific Electronic Library Online namens de "Associação Brasileira de Divulgação Científica" en verschijnt maandelijks.

Het tijdschrift is een voortzetting van het in 1968 opgerichte "Revista brasileira de pesquisas médicas e biológicas". De huidige naam dateert van 1981. Sindsdien publiceert het tijdschrift uitsluitend in het Engels.


</doc>
<doc id="3020808" url="https://nl.wikipedia.org/wiki?curid=3020808" title="Chronobiology International">
Chronobiology International

Chronobiology International is een internationaal, aan collegiale toetsing onderworpen wetenschappelijk tijdschrift op het gebied van de 
fysiologie.
Het wordt uitgegeven door Informa Healthcare namens de "International Society for Chronobiology" en verschijnt tweemaandelijks.
Het eerste nummer verscheen in 1984.


</doc>
<doc id="3021056" url="https://nl.wikipedia.org/wiki?curid=3021056" title="Osteon">
Osteon

Een osteon of systeem van Havers (naar de Britse arts Clopton Havers) is een systeem van concentrische lamellen van osteocyten die de te grote gaten van osteoclasten opvullen. Compact been is opgebouwd uit osteonen.

Osteoclasten graven door bot heen om bloedvaten aan te kunnen leggen. Een hoofdbloedvat wordt een kanaal van Havers genoemd en een dwarsverbinding wordt een kanaal van Volkman genoemd, naar de Duitse arts Alfred Wilhelm Volkmann (1800-1877), hoogleraar in de anatomie en fysiologie te Halle. De kanalen van Havers zijn dus onderling met elkaar verbonden via de kanalen van Volkmann. Deze lopen haaks op de kanalen van Havers en verbinden de bloedvaten met elkaar en met het periost. 

Osteoclasten graven echter een veel te groot gat. Om de verloren ruimte op te vangen worden osteonen, concentrische lamellen van osteocyten, afgezet.

In de grote, door osteoclasten uitgegraven kanalen worden lamellen van buiten naar binnen aangelegd. Jonge osteonen hebben dus een breder centraal kanaal dan oudere.



</doc>
<doc id="3021085" url="https://nl.wikipedia.org/wiki?curid=3021085" title="Nucleus praeopticus ventrolateralis">
Nucleus praeopticus ventrolateralis

De nucleus praeopticus ventrolateralis is een kerngebied in de hersenen, dat bij het slapengaan de alertheid en arousal onderdrukt en zodoende slaap bevordert.


</doc>
<doc id="3021338" url="https://nl.wikipedia.org/wiki?curid=3021338" title="Diktegroei">
Diktegroei

Bij de diktegroei van een plant neemt de omvang van de stengel en de wortel in de breedte toe door uitbreiding en vergroting van het aantal cellen in de breedte van een plant. Dit geeft naast een grotere stabiliteit een grotere transportcapaciteit voor water en voedingsstoffen.

In de top van de stengels bevindt zich het groeipunt van de lengtegroei. Helemaal aan de top bevinden zich uitsluitend deelvaardige cellen, het primaire topmeristeem; hier vindt groei plaats begeleid door celdeling (plasmagroei en celvermeerdering). Iets onder de top, dus in een iets ouder deel, liggen ook cellen die niet meer deelvaardig zijn; dit is het celstrekkingsgebied; hier groeien de cellen enorm in de lengte uit, maar ook in de breedte. In de cellen ontstaat een grote centrale vacuole. Deze diktegroei heet primaire diktegroei. Deze groei gaat niet gepaard met celdeling. De breedte van de primaire stengel wordt zodoende al op enkele millimeters afstand van het topmeristeem vastgelegd. Wanneer het groeipunt van een plant zich verbreed heeft, is er sprake van een cristaat.

Maar er blijft een ring van deelvaardig weefsel over, de primaire meristeemring.

Weer iets lager ziet men dat de meristeemring uiteen is gevallen in losse strengen, die mooi in een cirkel liggen. Dit zijn de procambiumstrengen. Hieruit zullen zich de vaatbundels ontwikkelen.

Weer iets lager ontstaat er verschil tussen de buitenste helft en de binnenste helft van de procambiumstrengen. Van buiten naar binnen veranderen de procambiumcellen in bastweefsel (primair floëem) en van binnen naar buiten veranderen ze in houtweefsel (primair xyleem). In het midden blijft een dun laagje procambium over. Na enige tijd verandert dit in cambium, en begint de secundaire diktegroei.

Bij de verdere groei van de plant neemt dikwijls ook de grootte van het topmeristeem toe, hetgeen leidt tot een verbreding van de stengel. Dit wordt wel versterkingsgroei genoemd. Bij de overgang van het vegetatieve naar het generatieve stadium wordt het topmeristeem weer smaller en ontstaat een dubbelkegelvormige stengel. Deze is vooral herkenbaar bij de eenzaadlobbigen, omdat daar meestal geen secundaire diktegroei optreedt.

Bij eenzaadlobbigen treedt meestal geen secundaire diktegroei op, omdat de vaatbundels verspreidt in de stengel liggen. Ook bij veel kruidachtige planten treedt geen secundaire diktegroei op. De diktegroei, vorming van een schijnstam, bij palmen wordt veroorzaakt door de stapeling van de verhoutte bladvoeten van de afgevallen bladeren.

Secundaire diktegroei is de uitbreiding van het aantal cellen in de breedte van een stengel of wortel, waardoor deze dikker wordt en een grotere omtrek krijgt. Als een primaire stengel of primaire wortel dikker moet worden, kan dit niet gebeuren door vergroting van de reeds aanwezige cellen, aangezien deze voor het grootste deel uitgedifferentieerd zijn. De enige mogelijkheid nu is de productie van nieuwe cellen.

Het cambium dat verantwoordelijk is voor de secundaire diktegroei ligt bij primaire dicotyle stengels in eerste instantie tussen primair hout en primaire bast, dus in de vaatbundels. Zodra de secundaire diktegroei begint, breidt het cambium zich tussen de vaatbundels uit.
Uiteindelijk vormt het cambium een gesloten schede, de cambiumring. De fusiforminitialen, verticaal gestrekte cambiumcellen, gaan nu naar binnen toe secundair xyleem (houtcellen) en naar buiten toe secundair floëem (bastcellen) vormen. Het xyleem van naaktzadigen bestaat voor een groot gedeelte uit tracheïden en dat van de bedektzadigen uit tracheeën (houtvaten). 

Er zijn ook planten, waar de primaire meristeemring direct overgaat in cambium.

Doordat bomen afhankelijk van de groeiomstandigheden een wisselende groeisnelheid van de buitenste laag van de stam hebben, ontstaan er jaarringen. Onder gunstige omstandigheden groeit de boom snel en zijn de cellen groot en wijd; worden de omstandigheden ongunstiger dan worden ook de cellen kleiner en de laag dichter. In de winter vindt er vrijwel geen groei plaats, zeker bij loofbomen.

Het kurkcambium bij de stengel wordt gevormd doordat collenchym- of parenchymcellen omgevormd worden in meristematisch actieve cellen. Door de diktegroei wordt de epidermis stuk getrokken en bij de stengel vervangen door het periderm, waarvan het kurkcambium een onderdeel is. Door de diktegroei en dus toename van de omtrek moeten er ook cellen in de dwarsrichting aangemaakt worden. Hiertoe maken kurkcambiumcellen radiale deelwanden en groeien deze deelcellen uit in tangiale richting. Dit wordt dilatatie genoemd.

De pericykel is een secundaire meristematische weefsellaag, die bij de oudere wortels van planten voorkomt en de hout- en zeefvaten omsluit. Het ligt tussen de endodermis en het floëem en is de buitenste cellaag van de centrale cilinder.

De hout- en mergstralen zorgen voor het radialen transport van water en voedingsstoffen. Ze worden gevormd door de mergstraalinitialen, dat zijn kleine, isodiametrische, kubische tot horizontaal gestrekte cambiumcellen. Begint een houtstraal direct in het merg van een stam dan wordt het een primaire houtstraal of mergstraal genoemd (zie afbeelding: Tangentiale doorsnede van een 4-jarige stam nummer 3), begint het in het xyleem en niet in het merg dan heet het een secundaire houtstraal (zie afbeelding: Tangentiale doorsnede van een 4-jarige stam nummer 4). De houtstralen lopen door het cambium tot in het floëem en worden aan die kant baststralen genoemd.

De meeste eenzaadlobbigen hebben geen secundaire diktegroei, omdat de vaatbundels niet in een ring maar verspreid liggen, kan er geen cambiumring gevormd worden. Echter sommige soorten zoals "Dracaena"-, "Cordyline"- en "Yucca"-soorten en "Aloe dichotoma" vormen een secundair cambium, dat niet een ring vormt, maar verspreid ligt en een atactostele genoemd wordt. Er worden houten bundels verspreid liggend in de stengel gevormd.


</doc>
<doc id="3021449" url="https://nl.wikipedia.org/wiki?curid=3021449" title="Cryobiology">
Cryobiology

Cryobiology is een internationaal, aan collegiale toetsing onderworpen wetenschappelijk tijdschrift op het gebied van de 
cryobiologie.
Het wordt uitgegeven door Academic Press namens de "Society for Cryobiology" en verschijnt 6 keer per jaar.


</doc>
<doc id="3021450" url="https://nl.wikipedia.org/wiki?curid=3021450" title="CryoLetters">
CryoLetters

CryoLetters (ook Cryo-Letters) is een internationaal, aan collegiale toetsing onderworpen wetenschappelijk tijdschrift op het gebied van de 
cryobiologie.
Het wordt uitgegeven door "CryoLetters LLC" en verschijnt tweemaandelijks.


</doc>
<doc id="3021451" url="https://nl.wikipedia.org/wiki?curid=3021451" title="EXCLI Journal">
EXCLI Journal

EXCLI Journal (Experimental and Clinical Sciences Journal) is een internationaal, aan collegiale toetsing onderworpen open access wetenschappelijk tijdschrift op het gebied van de biologie en de geneeskunde.
De naam wordt in literatuurverwijzingen meestal afgekort tot "EXCLI J."
Het wordt uitgegeven door de het "Leibniz Research Centre for Working Environment and Human Factors (IfADo)/ Leibniz-Institut für Arbeitsforschung an der TU Dortmund (IfADo)", in Dortmund
Het tijdschrift, dat is opgericht in 2002, wordt alleen online uitgegeven. Het rekent geen publicatiekosten.

Volgens de website van het tijdschrift richt het zich met name op interdisciplinair onderzoek dat moeilijk in andere, meer gespecialiseerde tijdschriften te publiceren is.


</doc>
<doc id="3021479" url="https://nl.wikipedia.org/wiki?curid=3021479" title="Folia Biologica (Prague)">
Folia Biologica (Prague)

Folia Biologica (ook Journal of cellular and molecular biology) is een Tsjechisch, Engelstalig, aan collegiale toetsing onderworpen wetenschappelijk tijdschrift op het gebied van de biologie.
De naam wordt in literatuurverwijzingen meestal afgekort tot "Folia Biol. (Praha)".
Het wordt uitgegeven door de Karelsuniversiteit Praag en verschijnt tweemaandelijks.



</doc>
<doc id="3021482" url="https://nl.wikipedia.org/wiki?curid=3021482" title="Human Biology">
Human Biology

Human Biology is een internationaal, aan collegiale toetsing onderworpen wetenschappelijk tijdschrift op het gebied van de 
biologie en de genetica.
De naam wordt in literatuurverwijzingen meestal afgekort tot "Hum. Biol."
Het wordt uitgegeven door "Wayne State University Press" namens de "Society for the Study of Human Biology" en verschijnt tweemaandelijks.
Het eerste nummer verscheen in 1929.


</doc>
<doc id="3021538" url="https://nl.wikipedia.org/wiki?curid=3021538" title="International Journal of Radiation Biology">
International Journal of Radiation Biology

International Journal of Radiation Biology (ook IJRB) is een internationaal, aan collegiale toetsing onderworpen wetenschappelijk tijdschrift over de effecten van straling op biologische systemen. Het raakt aan vakgebieden als de biologie, radiologie, nucleaire geneeskunde en beeldvormend medisch onderzoek.
De naam wordt in literatuurverwijzingen meestal afgekort tot "Int. J. Radiat. Biol."
Het wordt uitgegeven door Informa Healthcare en verschijnt maandelijks.
Het eerste nummer verscheen in 1959.


</doc>
<doc id="3021569" url="https://nl.wikipedia.org/wiki?curid=3021569" title="Journal Of Biological Rhythms">
Journal Of Biological Rhythms

Journal Of Biological Rhythms is een internationaal, aan collegiale toetsing onderworpen wetenschappelijk tijdschrift op het gebied van de 
fysiologie.
De naam wordt in literatuurverwijzingen meestal afgekort tot "J. Biol. Rhythm."
Het wordt uitgegeven door SAGE Publications en verschijnt 6 keer per jaar.
Het eerste nummer verscheen in 1986.


</doc>
<doc id="3021952" url="https://nl.wikipedia.org/wiki?curid=3021952" title="Journal of Radiation Research">
Journal of Radiation Research

Journal of Radiation Research is een internationaal, aan collegiale toetsing onderworpen open access wetenschappelijk tijdschrift op het gebied van de biologie, radiologie, nucleaire geneeskunde en beeldvormend medisch onderzoek.
De naam wordt in literatuurverwijzingen meestal afgekort tot "J. Radiat. Res."
Het wordt uitgegeven door Oxford University Press namens de "Japan Radiation Research Society" en de "Japanese Society for Therapeutic Radiology and Oncology".
Het eerste nummer verscheen in 1960.


</doc>
<doc id="3022302" url="https://nl.wikipedia.org/wiki?curid=3022302" title="Centrale cilinder">
Centrale cilinder

De centrale cilinder of stele (Grieks: "στήλη" „zuil“) is het centrale deel van een plantenstengel en -wortel.

Van binnen naar buiten liggen in de centrale cilinder van de primaire stengel:

Van binnen naar buiten liggen in de centrale cilinder van de secundaire stengel:

De exarche xyleemplaten in de wortel moeten aansluiten aan de endarche xyleemstrengen in de stengel oftewel de actinostele moet aangesloten worden op de eustele. Bij de wortel ligt het secundaire xyleem in het centrum en wordt omgeven door het primaire xyleem. Bij de stengel is dit net andersom. In het overgangsgebied dat minder dan 1 mm bij kleine wortelrozetten tot 30 mm kan bedragen keert het exarche xyleem om naar endarch xyleem. Soms splitsen de xyleemplaten of floëemstrengen van de wortel zich. Het overgangsgebied kan soms doorlopen tot ver in het hypocotyl.

Bij de eenzaadlobbigen zijn de gesloten collaterale vaatbundels in de centrale cilinder, gezien op de dwarse doorsnede, alleenstaand gerangschikt. Het xyleem ligt aan de binnenkant van de vaatbundel en het floëem aan de buitenkant. De vaatbundels liggen in een verbindend, parenchymatisch weefsel. De centrale cilinder wordt omgeven door de cortex.

Het begrip stele is als model in 1886 gepubliceerd door de Franse botanici Philippe Édouard Léon Van Tieghem en H. Doultion voor het begrijpen van de relatie tussen de stengel en de wortel en voor discussie over de evolutie van de morfologie van vaatplanten.

Er kunnen bij vaatplanten afhankelijk van de rangschikking van de vaatbundels, het geheel van het geleidingsweefsel, acht verschillende steletypen onderscheiden worden: 




</doc>
<doc id="3022404" url="https://nl.wikipedia.org/wiki?curid=3022404" title="Cortex (botanie)">
Cortex (botanie)

De cortex of primaire schors is het gedeelte tussen centrale cilinder en exodermis, bij primaire wortels de rhizodermis, van een plantenwortel. De endodermis is de binnenste laag van de cortex van de wortel en dient als fysiologische barrière tussen de cortex en de centrale cilinder.
De cellen van de cortex bestaan gewoonlijk uit grote, dunwandige parenchymcellen, het aërenchym. De buitenste cellaag bestaat vaak uit onregelmatig verdikte collenchymcellen. In de cortex van de wortel kan ook reservevoedsel worden opgeslagen.
Bij stengels wordt het de primaire cortex genoemd, dat later overgaat in de bast en ligt het tussen de centrale cilinder en de schors. Sommige van de cellen in de buitenste cellaag van de primaire cortex van de stengel kunnen bladgroen bevatten.


</doc>
<doc id="3022892" url="https://nl.wikipedia.org/wiki?curid=3022892" title="Agaritine">
Agaritine

Agaritine is een gifstof die in de natuur voorkomt in verschillende soorten paddenstoelen, zoals champignons en shiitakes. De stof is in grote hoeveelheden giftig voor de mens, en mogelijk kankerverwekkend. 
De stof oxideert echter snel wanneer de paddenstoel wordt opgeslagen in een waterige oplossing, en verdwijnt ook door verhitting en bevriezing. 


</doc>
<doc id="3023055" url="https://nl.wikipedia.org/wiki?curid=3023055" title="Schede van Caspary">
Schede van Caspary

De schede van Caspary of bandjes van Caspary, genoemd naar de botanicus Robert Caspary, komt voornamelijk voor in de endodermis en hypodermis van de primaire plantenwortel. De radiale en dwarse wanden van de cellen van de endodermis, die één cellaag dik is, bevatten een bandje van een wasachtige stof (suberine), waardoor deze celwanden voor water en gas ondoordringbaar zijn. Niet alleen suberine maar ook lignine wordt afgezet tegen de primaire celwand en middenlamel. Het bandje ligt meestal meer binnenwaarts, maar kan ook in het midden liggen. Het bandje kan soms heel smal zijn, maar het kan soms ook de gehele radiale en dwarse wand afdekken. Door deze schede kan water slechts in één richting via de plasmodesmata en de protoplasten stromen, namelijk naar het midden van de wortel waar de centrale cilinder ligt en niet zijwaarts terugstromen. De protoplasten hechten zich vaster aan de bandjes dan elders aan de wanden.

Ze dient als fysiologische barrière tussen de cortex en de centrale cilinder, waardoor er geen apoplastisch transport door de endodermis kan plaatsvinden en wordt het transport en selectie van de door de wortels opgenomen ionen symplastisch gecontroleerd.

Op dwarsdoorsnede van de schede van Caspary zijn de bandjes te zien als punten van Caspary. In de lengterichting is de celwand gegolfd.

De nieuwste onderzoeken laten zien dat ondanks secundaire en tertiaire afzettingen in de celwanden van de endermiscellen, water relatief makkelijk doorgelaten wordt naar de centrale cilinder. Vooral in het water opgeloste stoffen, zoals ionen en organische verbindingen, worden tegengehouden. Hierdoor kunnen de actief in het xyleem gepompte ionen niet terugstromen naar de cortex. Het zo opgebouwde negatieve waterpotentiaal laat het water passief in het xyleem stromen en zorgt zo voor de worteldruk.

Alle celwanden van de secundaire endodermis, die bij naaktzadigen voorkomt, bevatten een dunne laag suberine. Alleen speciale doorlaatcellen laten nog water door. Deze doorlaatcellen liggen tegenover xyleemstralen van de centrale cilinder.


</doc>
<doc id="3023382" url="https://nl.wikipedia.org/wiki?curid=3023382" title="Physics of Life Reviews">
Physics of Life Reviews

Physics of Life Reviews is een internationaal, aan collegiale toetsing onderworpen wetenschappelijk tijdschrift op het gebied van de 
biofysica en gerelateerde vakgebieden zoals de robotica en artificiële intelligentie.
Het publiceert voornamelijk overzichtsartikelen, die op uitnodiging van de redactie geschreven worden.
De naam van het tijdschrift wordt in literatuurverwijzingen meestal afgekort tot "Phys. Life Rev."
Het wordt uitgegeven door Elsevier en verschijnt 4 keer per jaar.
Het eerste nummer verscheen in 2004.


</doc>
<doc id="3023386" url="https://nl.wikipedia.org/wiki?curid=3023386" title="Radiation and Environmental Biophysics">
Radiation and Environmental Biophysics

Radiation and Environmental Biophysics is een internationaal, aan collegiale toetsing onderworpen wetenschappelijk tijdschrift over de
biofysica van straling.
De naam wordt in literatuurverwijzingen meestal afgekort tot "Radiat. Environ. Biophys." Het verschijnt 4 keer per jaar.

Het tijdschrift is opgericht in 1963 onder de naam "Biophysik" en was toen Duitstalig.


</doc>
<doc id="3023387" url="https://nl.wikipedia.org/wiki?curid=3023387" title="Radiation Research">
Radiation Research

Radiation Research is een internationaal, aan collegiale toetsing onderworpen wetenschappelijk tijdschrift op het gebied van de biofysica van straling.
De naam wordt in literatuurverwijzingen meestal afgekort tot "Radiat. Res."
Het wordt sinds 2001 uitgegeven door BioOne namens de "Radiation Research Society" en verschijnt maandelijks.


</doc>
<doc id="3023417" url="https://nl.wikipedia.org/wiki?curid=3023417" title="Avasculaire necrose">
Avasculaire necrose

Avasculaire necrose (ook wel osteonecrose, of ischemische botnecrose) is een ziekte die het gevolg is van tijdelijk of permanent verlies van bloedtoevoer naar het bot.
Zonder bloedtoevoer, sterven de botweefselcellen en stort het bot in.
Als avasculaire necrose optreedt in de buurt van een gewricht, dan leidt dit vaak tot de vernietiging van het oppervlak van het geaffecteerde gewricht.
Avasculaire necrose kan optreden in elk bot, maar komt het meest voor bij de uiteinden van een lang bot.

Er zijn veel mogelijke oorzaken in de literatuur te vinden voor avasculaire necrose.
Voorgestelde risicofactoren zijn; chemotherapie,
alcoholisme,
veelvuldig gebruik van steroïden, verwonding
decompressieziekte (Caisson-, duikersziekte)

, bloedvatvernauwing,
hypertensie,
vasculitis,
arteriële embolie en trombose,
schade door straling,
bisfosfonaten (met name het kaakgewricht),
sikkelcelanemie,
ziekte van Gaucher,
reumatoïde artritis,
lupus
en diepzeeduiken.
In sommige gevallen is de aandoening idiopathisch (geen oorzaak kan aangewezen worden).
Het voor lange tijd en herhaald blootstellen aan hoge drukken (zoals ervaren wordt door commerciële en militaire duikers) is gelinkt aan avasculaire necrose, hoewel de relatie tussen de twee niet goed wordt begrepen.


</doc>
<doc id="3023563" url="https://nl.wikipedia.org/wiki?curid=3023563" title="Himalayakoekoek">
Himalayakoekoek

De himalayakoekoek ("Cuculus saturatus") is een koekoekssoort uit het geslacht "Cuculus". 

Deze vogel heeft grijze of bruine bovendelen en een lichtgekleurde onderzijde met smalle, donkere dwarsbanden. Bij het vrouwtje zijn ook de kin en keel gestreept. De lichaamslengte bedraagt ongeveer 31 cm.

Deze parasitaire vogel legt zijn ei in het nest van kleine zangvogels, die het ei uitbroeden en het jong grootbrengen.

Deze soort parasiteert op zangvogels in een groot gebied dat reikt van de Himalaya via het noorden van Myanmar tot in het zuiden en oosten van China en Taiwan. 's Winters trekken deze vogels naar het zuidoosten en verblijven dan op de grote Soenda-eilanden en in het westen van Nieuw-Guinea.

De himalayakoekoek is een bosvogel die leeft in diverse typen bos. Hij heeft een groot verspreidingsgebied en daardoor is de kans op uitsterven uiterst gering. De grootte van de populatie is niet gekwantificeerd. De vogel is plaatselijk algemeen en er is geen aanleiding te veronderstellen dat de soort in aantal achteruit gaat. Om deze redenen staat deze koekoek als niet bedreigd op de rode lijst van de IUCN.

De himalayakoekoek werd lang gezien als een ondersoort uit een complex van soorten met: 

De Nederlandsee bioloog Jan-Hendrik Becking introduceerde in de jaren 1970 het gebruik van chemische kenmerken en geluidsregistraties bij het onderzoek aan dit soortencomplex.


</doc>
<doc id="3023629" url="https://nl.wikipedia.org/wiki?curid=3023629" title="Soendakoekoek">
Soendakoekoek

De soendakoekoek ("Cuculus lepidus") is een koekoekssoort uit het geslacht "Cuculus". Deze soort parasiteert op zangvogels in een groot deel van de Indische Archipel. Het is geen trekvogel.

De soedakoekoek is 29 tot 30 cm lang. Deze koekoek is donkergrijs van boven met een eveneens grijze keel en borst. De rest van de borst en buik zijn okerkleurig met zwarte horizontale strepen. De staart is donker, bijna zwart met witte stippels. Deze koekoek lijkt zeer sterk op de himalayakoekoek en de boskoekoek, maar die zijn wat bleker van kleur en de strepen op de buik zijn smaller.

De systematiek van deze groep is verwarrend. De soendakoekoek werd lang gezien als een ondersoort uit een complex van soorten met: 

De Nederlandse bioloog Jan-Hendrik Becking introduceerde in de jaren 1970 het gebruik van chemische kenmerken en geluidsregistraties bij het onderzoek aan dit soortencomplex en ontdekte de nauwe verwantschap met de himalayakoekoek.

De soendakoekoek heeft een groot verspreidingsgebied dat reikt van het schiereiland Malakka, Borneo, Sumatra, Java, Bali, Ceram en de Kleine Soenda-eilanden oostelijk tot Timor. Het leefgebied bestaat uit heuvelland- en gebergtebos op een hoogte van 950 tot hoogstens 2700 m boven de zeespiegel.

De kans op uitsterven is uiterst gering. De grootte van de populatie is niet gekwantificeerd. De vogel is plaatselijk algemeen en er is geen aanleiding te veronderstellen dat de soort in aantal achteruit gaat. Om deze redenen staat deze koekoek als niet bedreigd op de rode lijst van de IUCN.


</doc>
<doc id="3023770" url="https://nl.wikipedia.org/wiki?curid=3023770" title="Casey Albert Wood">
Casey Albert Wood

Casey Albert Wood (Wellington, 21 november 1856 - La Jolla (Californië) 26 januari 1942) was een Canadees en Amerikaans arts en wetenschapper. 

Casey was de zoon van Orrin Cottier Wood, een bekende arts uit New York, en zijn vrouw Louisa Leggo, een dochter van een kapitein in de Royal Navy. Casey studeerde aan de "grammar school" (gymnasium) in Ottawa, voltooide daarna zijn opleiding aan het Ottawa College Institute (1872) en behaalde zijn medische graad aan Lennoxville University(M.D.,C.M., 1877) waar hij later ook een eregraad zou krijgen, McGrill University (M.D..C.M., ad eun., 1906) en studeerde ook in diverse Europese steden. In 1886 trouwde hij met Emma Shearer uit Montreal. 

Wood was een succesvol arts en hoogleraar. Was hij eerst nog actief binnen Canada, in 1889 accepteerde hij een baan in Chicago waar hij chirurg en hoogleraar in diverse disciplines werd. Hij was fellow bij de American Acadamy of Medicine (voorzitter in 1907-1908) en American Acadamy of Ophthalmology and Oto-Laryngol. (voorzitter in 1905-1906) en lid van diverse andere nationale en internationale genootschappen. Hij was enige jaren hoofdredacteur van Annals of Ophthalmology, maar was ook verbonden aan diverse andere wetenschappelijke tijdschriften. Hij publiceerde ook enige boeken en vertaalde werken uit het Duits, Frans en Italiaans. 

In 1917 ging hij met pensioen en werd hij actief binnen de medische afdeling van het Amerikaanse leger. Hij ging daar uiteindelijk met de rang van kolonel uit dienst. 


</doc>
<doc id="3023822" url="https://nl.wikipedia.org/wiki?curid=3023822" title="Apoplast">
Apoplast

De apoplast in een plant is de ruimte waar passieve, niet selectieve diffusie van stoffen plaatsvindt. De oude definitie is: de apoplast omvat alle celwanden en de intercellulaire ruimten.

Dwars door de apoplast vinden transporten plaats van water en voedingstoffen.

In de apoplast worden ook (reserve)stoffen opgeslagen.

In plantenwortels vormt de schede van Caspary een blokkade voor het transport naar de centrale cilinder en is alleen symplastisch transport mogelijk, selectief transport door het cytoplasma van de cel.

De apoplast is belangrijk voor alle uitwisselingen van de plant met de omgeving. Zo moet koolstofdioxide uit de lucht eerst via de huidmondjes in de apoplast opgenomen worden alvorens het via de celmembraan kan diffunderen in het cytoplasma, de symplast, van de cel, waarna het in de chloroplasten tijdens de fotosynthese wordt gebruikt voor de vorming van koolhydraten. In de wortels diffunderen ionen eerst in de apoplast van de rhizodermis om vervolgens in de symplast te komen of in sommige gevallen opgenomen worden door specifieke ionkanalen. Vervolgens komen ze in de sapstroom, die volledig via de apoplast gaat. Ook plantenhormonen passeren de apoplast en vindt door de apoplast onderlinge celcommunicatie plaats. Zo diffunderen bij een oxidatieve stress de waterstofperoxide en superoxide anionen in de apoplast en worden waarschuwingssignalen naar de buurcellen gestuurd. Een plaatselijke alkalisatie van de apoplast door stress kan binnen enkele minuten via het xyleem een signaal door de gehele plant sturen.



</doc>
<doc id="3024045" url="https://nl.wikipedia.org/wiki?curid=3024045" title="Acta Oto-Laryngologica">
Acta Oto-Laryngologica

Acta Oto-Laryngologica is een internationaal, aan collegiale toetsing onderworpen wetenschappelijk tijdschrift op het gebied van de otorinolaryngologie.
De naam wordt in literatuurverwijzingen meestal afgekort tot "Acta Otolaryngol."
Het wordt uitgegeven door Informa en verschijnt maandelijks.
Het tijdschrift is opgericht in 1918 als opvolger van het "Nordisk tidskrift för oto-rhino-laryngologi", dat van 1916 tot 1917 werd uitgegeven.


</doc>
<doc id="3024048" url="https://nl.wikipedia.org/wiki?curid=3024048" title="American Journal of Otolaryngology">
American Journal of Otolaryngology

American Journal of Otolaryngology is een internationaal, aan collegiale toetsing onderworpen wetenschappelijk tijdschrift op het gebied van de otorinolaryngologie.
De naam wordt in literatuurverwijzingen meestal afgekort tot "Am. J. Otolaryngol." Het verschijnt tweemaandelijks.


</doc>
<doc id="3024051" url="https://nl.wikipedia.org/wiki?curid=3024051" title="Acta Otorhinolaryngologica Italica">
Acta Otorhinolaryngologica Italica

Acta Otorhinolaryngologica Italica is een Italiaans, aan collegiale toetsing onderworpen open access wetenschappelijk tijdschrift op het gebied van de otorinolaryngologie.
De naam wordt in literatuurverwijzingen meestal afgekort tot "Acta Otorhinolaryngol. Ital."
Het wordt uitgegeven door "Pacini Editore" namens de "Società italiana di otorinolaringologia e chirurgia cervico-facciale" en verschijnt 6 keer per jaar.
Het eerste nummer verscheen in 2003.


</doc>
<doc id="3024131" url="https://nl.wikipedia.org/wiki?curid=3024131" title="Boskoekoek">
Boskoekoek

De boskoekoek ("Cuculus optatus") is een koekoekssoort uit het geslacht "Cuculus". Deze soort parasiteert op zangvogels in een groot gebied dat reikt van Rusland tot Japan. 's Winters trekken deze vogels naar het zuiden van Azië en verblijven in de Indische Archipel en Australië.

De boskoekoek lijkt sterk op de gewone, Europese koekoek. Hij is iets kleiner, 30 tot 34 cm (gewone koekoek: 32-36 cm), de snavel is iets zwaarder en de anaalstreek is beige. Determinatie is daarom alleen mogelijk in de hand, of van zeer dichtbij goed geobserveerd.

De systematiek van deze groep is verwarrend. De boskoekoek werd lang gezien als een ondersoort uit een complex van soorten met: 

De boskoekoek is een bosvogel die 's zomers leeft in dichte bossen in de taigagordel van Azië van Rusland tot Japan en de winter doorbrengt in een groot deel van Australazië. 

Hij heeft een groot verspreidingsgebied en daardoor is de kans op uitsterven uiterst gering. De grootte van de populatie is niet gekwantificeerd. De vogel is plaatselijk algemeen en er is geen aanleiding te veronderstellen dat de soort in aantal achteruit gaat. Om deze redenen staat deze koekoek als niet bedreigd op de Rode Lijst van de IUCN.


</doc>
<doc id="3024212" url="https://nl.wikipedia.org/wiki?curid=3024212" title="Anacardinezuur">
Anacardinezuur

Anacardinezuur of anacardiumzuur is de benaming van de organische verbinding 6-pentadecylsalicylzuur en een aantal structureel nauw verwante stoffen. Ze komen vooral voor in de schillen van de cashewnoot, de vrucht van de plant "Anacardium occidentale". De vloeistof die bekomen wordt door solventextractie van deze schillen staat bekend als Cashew Nut Shell Liquid (CNSL) en bevat 60 tot 65% anacardinezuren, naast cardol en cardanol als voornaamste bestanddelen.

Een anacardinezuur is een fenolzuur met een van salicylzuur afgeleide basisstructuur. De zijketen "R" stelt een lange alifatische keten voor met 15 tot 17 koolstofatomen. De keten kan verzadigd dan wel mono- of meervoudig onverzadigd zijn. Men kan een anacardinezuur dus aanduiden als een "6-alkylsalicylzuur" of een "2-hydroxy-6-alkylbenzoëzuur".

Anacardinezuur en derivaten daarvan met 1, 2 of 3 onverzadigde verbindingen in de zijketen zijn biologisch actief. In het bijzonder vertonen zij een antibiotische activiteit tegen Meticilline-resistente "Staphylococcus aureus". De onverzadigde anacardinezuren blijken ook een matige cytotoxiciteit te hebben tegenover een aantal kankercellen, waaronder borstkankercellen. Er is dan ook veel onderzoek gedaan naar synthetische derivaten van anacardinezuur die een nog hogere activiteit hebben.

Het extract van cashewnoten, en anacardinezuur op zichzelf, blijkt ook een anti-diabetische activiteit te bezitten. Bij in vitrostudies met spiercellen stimuleerde de stof de opname van glucose.

De decarboxylering door verhitting van anacardinezuur of van CSNL zet anacardinezuur om in cardanol.


</doc>
<doc id="3024557" url="https://nl.wikipedia.org/wiki?curid=3024557" title="Symplast">
Symplast

De symplast omvat het gedeelte van alle plantencellen dat binnen de celmembranen ligt en waarbinnen water en stoffen bestaande uit kleine moleculen vrij van cel naar cel kunnen diffunderen.

De plasmodesmata in de celwanden zorgen voor een directe stroming van kleine moleculen, zoals suikers, aminozurenen, plantenhormonen en metabolieten van cel naar cel. Grote moleculen inclusief transcriptiefactoren en plantenvirusen kunnen ook getransporteerd worden van cel naar cel met behulp van actinefilamenten. Omdat de plasmodesmata in eerste instantie te nauw zijn voor een plantenvirus wordt deze groter gemaakt doordat het virus een transporteiwit aanmaakt dat het kanaaltje vergroot.

Hierdoor is een directe van cytoplasma- naar cytoplasmastroming van water en voedingsstoffen mogelijk langs concentratiegradiënten. Het vindt speciaal plaats in plantenwortelsystemen bij de opname van meststoffen. Het zorgt voor vervoer van de in het celvocht opgeloste stoffen van de rhizodermiscellen door de cortex in de endodermis en eventueel in de pericykel, waar het in het xyleem gebracht kan worden voor verder transport in de plant.



</doc>
<doc id="3024596" url="https://nl.wikipedia.org/wiki?curid=3024596" title="Condylus">
Condylus

Een condylus (laat Latijn: "condylus", knobbel/knokkel; Oudgrieks: κόνδυλος, knobbel/knokkel) is een rond uitsteeksel op het uiteinde van een bot dat meestal een deel is van een gewricht.


</doc>
<doc id="3024754" url="https://nl.wikipedia.org/wiki?curid=3024754" title="Hyponatriëmie">
Hyponatriëmie

Hyponatriëmie is een tekort aan natrium in het bloed. Er wordt gesproken van een hyponatriëmie wanneer de serumconcentratie lager is dan 135mmol/L. Een van de oorzaken van een hyponatriëmie is een te veel aan water (waterintoxicatie).

Natrium bevindt zich voornamelijk buiten de cel en bepaalt de hoeveelheid extracellulaire vloeistof. Een verlaagde concentratie natrium staat gelijk aan een overschot aan extracellulaire vloeistof. 


Een milde hyponatriëmie kan de kans op vallen vergroten. Ook kunnen er concentratiestoornissen optreden en klachten van hoofdpijn, misselijkheid, apathie en spierkrampen. Bij een chronische hyponatriëmie is er een grotere kans op osteoporose. In zeldzame gevallen kan een hyponatriëmie gevolgen hebben voor het hersenweefsel. Dan kunnen er epileptische aanvallen optreden en kan hyponatriëmie zelfs tot coma of de dood leiden.

Om de ernst en oorzaak van de hyponatriëmie te bepalen wordt er eerst een anamnese afgenomen. Naar aanleiding van de anamnese kunnen er verschillende onderzoeken worden gedaan. De belangrijkste onderzoeken zijn lichamelijk onderzoek, bloeddruk, bloedonderzoek en urineonderzoek.

Er zijn verschillende behandelingen. De behandeling hangt af van de oorzaak, ernst, ernst van de klachten en of de hyponatriëmie acuut of chronisch is ontstaan. Wanneer de hyponatriëmie te snel gecorrigeerd wordt ontstaat er zwelling van de hersencellen. Deze zwelling kan epilepsie, coma of zelfs de dood tot gevolg hebben. Correctie moet langzaam gebeuren en het natrium moet zeer regelmatig gecontroleerd worden.



</doc>
<doc id="3024770" url="https://nl.wikipedia.org/wiki?curid=3024770" title="Ernst Jansen Steur">
Ernst Jansen Steur

Ernst Nicolaas Herman Jansen (Kamperland, 24 oktober 1945), beter bekend onder zijn aangenomen naam Ernst Jansen Steur, is een voormalige Nederlandse neuroloog die bij het grote publiek bekend werd doordat hij werd beticht van het stellen van onjuiste diagnoses, en ontslagen werd bij het ziekenhuis waar hij werkte.

Jansen Steur was in de functie van neuroloog werkzaam bij het Medisch Spectrum Twente (MST). Indertijd werd hij bekend door en geroemd om zijn onderzoek naar de ziekte van Alzheimer, de ziekte van Parkinson en Multiple Sclerose. Hij promoveerde in 1994 aan de Rijksuniversiteit Limburg op een onderzoek naar de ziekte van Parkinson. Op 24 juli 2002 werd hij in zijn functie als Parkinson-deskundige geïnterviewd in het tv-programma "EenVandaag" over de gezondheidstoestand van Prins Claus, waarover hij zich ernstige zorgen maakte.

Jansen Steur kreeg in 1990 een ernstig verkeersongeluk, waaraan hij een gecompliceerde heupfractuur overhield. In 2000 raakte hij verslaafd aan midazolam (Dormicum), een kalmerend middel. Om aan dit middel te komen vervalste hij recepten van collega's. In de daaropvolgende jaren bleek Jansen Steur geregeld foutieve diagnoses te stellen, waarbij hij patiëntentests (MMSE) zelf invulde, röntgenfoto's van patiënten verwisselde en laboratoriumresultaten vervalste. Hij vertelde patiënten onder andere dat ze Alzheimer en Multiple Sclerose hadden. Een van die onjuiste diagnoses zou bij een patiënt tot zelfmoord hebben geleid. Op grond van de verkeerde diagnoses schreef hij ook onnodig zware medicijnen voor of liet hij patiënten onterecht een hersenoperatie ondergaan.

In 2004 werd Jansen Steur door de raad van bestuur van het MST gedwongen te vertrekken. Hij kreeg € 250.000 mee en kreeg, net als collega-artsen, een zwijgplicht opgelegd. Ook een gedupeerde patiënte kreeg, naast financiële compensatie, deze zwijgplicht. Letselschade-expert Yme Drost stelde de wanpraktijken voor het eerst in 2005 aan de kaak. Uiteindelijk vertegenwoordigde Drost ruim 200 slachtoffers in die affaire. In 2005 publiceerde "De Twentsche Courant Tubantia" over de verkeerde diagnoses, maar daarna bleef het stil. In 2009 ging echter het deksel van de beerput, nadat de journalisten Rob Vorkink (RTV Oost) en Lucien Baard ("De Twentsche Courant Tubantia") zich in de kwestie vastbeten en de misstanden stap voor stap onthulden. Lucien Baard kreeg daarvoor in 2010 de landelijke journalistieke prijs De Tegel.

In 2009 liet de raad van bestuur van het MST, voorgezeten door Herre Kingma, een onderzoek doen naar Jansen Steur. Deze was bij het aantreden van Kingma al gedwongen geweest te vertrekken en had zich uit het BIG-register laten uitschrijven. Het onderzoek, evenals een vervolgonderzoek, werd uitgevoerd door Wolter Lemstra, ex-burgemeester van Hengelo.

De Commissie-Lemstra rapporteerde op 1 september 2009 dat niet alleen het MST gefaald had, maar ook de Inspectie voor de Gezondheidszorg (IGZ), de instantie waaraan Kingma leiding gaf in de jaren waarin de affaire zich afspeelde. Lemstra stelde vast dat Jansen Steur al vanaf 1992 niet meer goed gefunctioneerd had en dat het MST dat jarenlang niet voldoende had aangepakt.

Minister Ab Klink stelde vervolgens een tweede onafhankelijke onderzoekscommissie in, voorgezeten door Rein Jan Hoekstra. Deze commissie ondersteunde de eerdere conclusies van de Commissie-Lemstra. De IGZ had gefaald, door te laat in actie te komen en geen aangifte te doen van diefstal van medicijnen en van vervalsing van recepten door Jansen Steur. Overigens kwam er ook kritiek op het MST en de behandelende artsen van Jansen Steur, namelijk dat zij weinig medewerking aan het onderzoek van de IGZ hadden verleend. Beide behandelende artsen beriepen zich op hun medisch beroepsgeheim. De IGZ stelde echter in een eigen onderzoek, dat bekend werd gemaakt op 17 februari 2009, dat zij haar taak correct had uitgeoefend.

In oktober 2009 werd bekend dat Jansen Steur zich voor de rechter moest verantwoorden, naar aanleiding van aangiften bij het zogeheten Lippstadt-team van de politie, dat onderzoek deed naar Jansen Steur. Op dat moment waren bij dat team al 135 klachten tegen de neuroloog binnengekomen. Justitie in Almelo noemde deze zaak 'de grootste medische strafzaak ooit in Nederland'. Op de eerste zittingsdag, 28 november 2012, werd bekend dat Jansen Steur verdacht werd van 21 strafbare feiten, waaronder het aanbrengen van zwaar lichamelijk en geestelijk leed door verkeerde diagnoses en behandelingen bij acht patiënten, het tot zelfmoord brengen van één patiënte, en diefstal, verduistering en valsheid in geschrifte. In totaal deden 40 mensen aangifte tegen Jansen Steur. Letselschaderegelaar Yme Drost deed ook aangifte namens enkele tientallen gedupeerde patiënten, en namens de nabestaanden van drie patiënten die overleden waren na een behandeling van Jansen Steur.

Ook werd aangifte gedaan van wetenschappelijke fraude. Na onderzoek van de Commissie-Lemstra bleek dat Jansen Steur onderzoeksresultaten voor een artikel in "The Lancet" vervalst had.

Op 1 november 2013 diende de tuchtzaak in Zwolle en op maandag 4 november 2013 begon in Almelo de strafzaak. Op 3 december eiste het Openbaar Ministerie voor de rechtbank in Almelo zes jaar cel. De aanklager wilde ook dat Jansen (op dat moment 68 jaar) nog voor het vonnis werd vastgezet, omdat hij misschien zou kunnen vluchten. Op 11 februari 2014 deed de rechtbank uitspraak: Jansen Steur kreeg drie jaar onvoorwaardelijke gevangenisstraf opgelegd. De rechtbank achtte bewezen dat Jansen Steur zich ten minste achtmaal schuldig heeft gemaakt aan mishandeling, althans de gezondheid van zijn patiënt heeft benadeeld, door te handelen in strijd met het goed hulpverlenerschap (art. 7:453 BW) door het stellen van verkeerde diagnoses. Daarnaast heeft hij zich volgens de rechtbank schuldig gemaakt aan diefstal en valsheid in geschrifte. De veroordeelde en het OM gingen in hoger beroep.

Op 18 december 2014 begon het hoger beroep bij het hof in Arnhem. De advocaat van Jansen Steur, Peter Plasman, stelt dat Jansen Steur ten tijde van de verkeerde diagnoses verminderd toerekeningsvatbaar was, door zowel zijn medicijnverslaving alsook door ernstig hersenletsel na zijn auto-ongeluk.

Op 18 juni 2015 volgde vrijspraak voor de medische delicten. Wel werd hij veroordeeld tot zes maanden voorwaardelijke gevangenisstraf voor verduistering en valsheid in geschrifte. Het OM ging in cassatie en bracht de zaak naar de Hoge Raad. Volgens de aanklagers zou namelijk wel opzet in het spel moeten zijn. Op 17 mei 2016 handhaafde de Hoge Raad de uitspraak van het hof - vrijspraak.

Voormalig MST bestuurder Tom Zijlstra, die medeverantwoordelijkheid droeg, schreef in 2016 een boek over de zaak

Na zijn gedwongen vertrek bij het MST in 2004 vertrok Jansen Steur naar Duitsland, waar hij werk vond in verscheidene privé-klinieken. In de Schlossberg Klinik in Bad Laasphe werd hij op staande voet ontslagen toen RTV Oost-journalist Rob Vorkink en journalist Lucien Baard van "De Twentsche Courant Tubantia" hem 15 januari 2009 daar traceerden en daarover publiceerden.
Een jaar later vonden dezelfde journalisten hem opnieuw, nu in een kliniek in Nienburg. Hij werkte daar via een Facharzt Agentur in Bielefeld.

Op 4 januari 2013 werd bekend dat Jansen Steur bij het ziekenhuis "Klinik am Gesundbrunnen" in Heilbronn werkte als neuroloog. RTV Oost-journalist Rob Vorkink herkende de stem van Jansen Steur toen hij hem opbelde, ook al zei de persoon die opnam, dat het een persoonsverwisseling betrof. Ook NOS-verslaggever Marc Hamer merkte dat personeelsleden foto's van Jansen Steur herkenden.

Overigens mocht Jansen Steur formeel in dat ziekenhuis werken. Hij had al lang voordat er een gerechtelijk onderzoek tegen hem liep een vergunning verworven om in Duitsland als arts te mogen werken. Jansen Steur was in 2010 uitgeschreven uit het BIG-register, waardoor de Duitse autoriteiten geen navraag konden doen over de status van de arts. Zolang hij in Nederland slechts een niet-veroordeelde verdachte was, kon hem niet verboden worden in het buitenland als arts te werken.

Op 5 januari 2013 meldde de NOS dat Jansen Steur bij het ziekenhuis in Heilbronn, waar men overigens wel op de hoogte was van zijn Nederlandse verleden, ontslagen was. Dit zou gebeurd zijn naar aanleiding van de ophef in Nederland. Hij zou in Duitsland minstens een medische ingreep, te weten een ruggenmergpunctie, hebben uitgevoerd. Deze ingreep zou lang en pijnlijk zijn geweest, en de patiënt, een 33-jarige vrouw, was dagenlang immobiel geweest. Een collega bevestigde dat er tijdens die ingreep ook iets fout was gegaan.

Jansen Steur leeft gescheiden van tafel en bed van een gepensioneerde kinderspecialiste. Het echtpaar heeft een dochter en een zoon, die beiden ook arts zijn.

De vader van Jansen Steur was de in Duitsland geboren doctor Wilhelm Jansen, gepromoveerd in de wis- en natuurkunde, die in 1935 als spion voor Adolf Hitler naar Nederland kwam. Hij was een actief lid van de NSB en gaf lezingen aan de SS. Zijn naziverleden werd aanvankelijk geheim gehouden voor zijn vijf kinderen, maar dit werd alsnog bekend toen zijn zoon Ernst trouwde met de kleindochter van een verzetsstrijder uit het Zeeuwse Wissenkerke. De oude verzetsman vertrouwde Jansen senior niet en ging diens gangen na. Zijn zoon verbrak, nadat Wilhelm Jansen eind jaren zestig zijn NSB-verleden had opgebiecht, direct het contact met zijn vader en veranderde zijn achternaam Jansen in Jansen Steur door er de meisjesnaam van zijn moeder er bij te noemen. 'Jansen Steur' is dan ook de naam waaronder hij bekend werd, maar hij is niet officieel met deze naam geregistreerd.


</doc>
<doc id="3024999" url="https://nl.wikipedia.org/wiki?curid=3024999" title="Annals of Otology, Rhinology, and Laryngology">
Annals of Otology, Rhinology, and Laryngology

Annals of Otology, Rhinology, and Laryngology is een internationaal, aan collegiale toetsing onderworpen wetenschappelijk tijdschrift op het gebied van de otorinolaryngologie. Het is het officiële tijdschrift van de "American Broncho-Esophagological Association".
De naam wordt in literatuurverwijzingen meestal afgekort tot "Ann. Otol. Rhinol. Laryngol."
Het wordt uitgegeven door de "Annals Publishing Company" en verschijnt maandelijks.

Het tijdschrift is opgericht in 1897, bij de splitsing van het in 1892 opgerichte "Annals of Ophthalmology and Otology".


</doc>
<doc id="3025005" url="https://nl.wikipedia.org/wiki?curid=3025005" title="Clinical and Experimental Otorhinolaryngology">
Clinical and Experimental Otorhinolaryngology

Clinical and Experimental Otorhinolaryngology is een internationaal, aan collegiale toetsing onderworpen open access wetenschappelijk tijdschrift op het gebied van de otorinolaryngologie.
De naam wordt in literatuurverwijzingen meestal afgekort tot "Clin. Exp. Otorhinolaryngol."
Het wordt uitgegeven door de " Korean Society of Otorhinolaryngology" en verschijnt 4 keer per jaar.
Het eerste nummer verscheen in 2008.


</doc>
<doc id="3025006" url="https://nl.wikipedia.org/wiki?curid=3025006" title="Clinical Otolaryngology">
Clinical Otolaryngology

Clinical Otolaryngology (ook Clinical otolaryngology and allied sciences) is een internationaal, aan collegiale toetsing onderworpen wetenschappelijk tijdschrift op het gebied van de otorinolaryngologie.
De naam wordt in literatuurverwijzingen meestal afgekort tot "Clin. Otolaryngol."
Het wordt uitgegeven door Wiley-Blackwell namens de British Association of Otolaryngologists en verschijnt tweemaandelijks.


</doc>
<doc id="3025029" url="https://nl.wikipedia.org/wiki?curid=3025029" title="Dysphagia">
Dysphagia

Dysphagia is een internationaal, aan collegiale toetsing onderworpen wetenschappelijk tijdschrift over slikken en dysfagie (slikproblemen). Het wordt uitgegeven door Springer Science+Business Media en verschijnt 4 keer per jaar.


</doc>
<doc id="3025030" url="https://nl.wikipedia.org/wiki?curid=3025030" title="European Archives of Oto-Rhino-Laryngology">
European Archives of Oto-Rhino-Laryngology

European Archives of Oto-Rhino-Laryngology (ook European archives of otorhinolaryngology) is een internationaal, aan collegiale toetsing onderworpen wetenschappelijk tijdschrift op het gebied van de otorinolaryngologie.
De naam wordt in literatuurverwijzingen meestal afgekort tot "Eur. Arch. Oto Rhino Laryngol."
Het wordt uitgegeven door Springer Science+Business Media en verschijnt maandelijks.
Het is het officiële tijdschrift van de
"European Federation of Oto-Laryngological Societies", de
"European Laryngological Society" en de
"European Academy of ORL-Head and Neck Surgery".

Het tijdschrift is opgericht in 1864 als "Archiv für Ohrenheilkunde", en publiceerde destijds in het Duits. Het is vervolgens meerder malen van naam veranderd en gefuseerd met andere tijdschriften: Van 1915 tot en met 1965 heette het "Archiv für Ohren-, Nasen- und Kehlkopfheilkunde, vereinigt mit Zeitschrift für Hals-, Nasen- und Ohrenheilkunde"; van 
1966 tot 1973 "Archiv für klinische und experimentelle Ohren- Nasen- und Kehlkopfheilkunde"; en van 1973 tot en met 1989 "Archives of oto-rhino-laryngology". De huidige titel dateert uit 1990. Het tijdschrift publiceert nu uitsluitend in het Engels.


</doc>
<doc id="3025048" url="https://nl.wikipedia.org/wiki?curid=3025048" title="International Journal of Pediatric Otorhinolaryngology">
International Journal of Pediatric Otorhinolaryngology

International Journal of Pediatric Otorhinolaryngology (IJPOR of IJPORL) is een internationaal, aan collegiale toetsing onderworpen wetenschappelijk tijdschrift op het gebied van de pediatrische otorinolaryngologie.
De naam wordt in literatuurverwijzingen meestal afgekort tot "Int. J. Pediatr. Otorhinolaryngol."
Het wordt uitgegeven door Elsevier en verschijnt maandelijks.



</doc>
<doc id="3025068" url="https://nl.wikipedia.org/wiki?curid=3025068" title="Journal of Voice">
Journal of Voice

Journal of Voice is een internationaal, aan collegiale toetsing onderworpen wetenschappelijk tijdschrift op het gebied van de otorinolaryngologie.
De naam wordt in literatuurverwijzingen meestal afgekort tot "J. Voice".
Het wordt uitgegeven door Elsevier namens de "Voice Foundation" en verschijnt 4 keer per jaar.



</doc>
<doc id="3025086" url="https://nl.wikipedia.org/wiki?curid=3025086" title="Otolaryngologic Clinics of North America">
Otolaryngologic Clinics of North America

Otolaryngologic Clinics of North America is een internationaal, aan collegiale toetsing onderworpen wetenschappelijk tijdschrift op het gebied van de otorinolaryngologie.
De naam wordt in literatuurverwijzingen meestal afgekort tot "Otolaryngol. Clin."
Het wordt uitgegeven door Elsevier en verschijnt tweemaandelijks.
Het eerste nummer verscheen in 1968.


</doc>
<doc id="3025088" url="https://nl.wikipedia.org/wiki?curid=3025088" title="ORL (tijdschrift)">
ORL (tijdschrift)

ORL: Journal for Oto-Rhino-Laryngology, Head and Neck Surgery is een internationaal, aan collegiale toetsing onderworpen wetenschappelijk tijdschrift op het gebied van de otorinolaryngologie.
De naam wordt in literatuurverwijzingen meestal afgekort tot "ORL". Het verschijnt tweemaandelijks.
Het tijdschrift is opgericht in 1972 als opvolger van het in 1938 opgerichte "Practica Oto-Rhino-Laryngologica". 


</doc>
<doc id="3025097" url="https://nl.wikipedia.org/wiki?curid=3025097" title="Otolaryngology - Head and Neck Surgery">
Otolaryngology - Head and Neck Surgery

Otolaryngology-Head and Neck Surgery is een internationaal, aan collegiale toetsing onderworpen wetenschappelijk tijdschrift op het gebied van de 
otorinolaryngologie en de hoofd-nek-chirurgie.
De naam wordt in literatuurverwijzingen meestal afgekort tot "Otolaryngol. Head Neck Surg."
Het wordt uitgegeven door SAGE Publications namens de "American Academy of Otolaryngology-Head and Neck Surgery" en verschijnt maandelijks.
Het eerste nummer verscheen in 1995.


</doc>
<doc id="3025098" url="https://nl.wikipedia.org/wiki?curid=3025098" title="Rhinology">
Rhinology

Rhinology (met eventueel als toevoeging (Rotterdam)) is een internationaal, aan collegiale toetsing onderworpen wetenschappelijk tijdschrift op het gebied van de otorinolaryngologie.
Het wordt uitgegeven door de "International Rhinologic Society" en verschijnt 4 keer per jaar.
Het eerste nummer verscheen in 1970.


</doc>
<doc id="3025497" url="https://nl.wikipedia.org/wiki?curid=3025497" title="Morrnah Simeona">
Morrnah Simeona

Morrnah Nalamaku Simeona (Honolulu, Hawaï, 19 mei 1913 - Kirchheim bei München, 11 februari 1992) was een erkende Hawaïaanse "kahuna lapaau" (genezeres). Zij onderwees haar gemoderniseerde versie van de traditionele hooponopono in de Verenigde Staten, Azië en Europa.

Morrnah was de dochter van Kimokeo en Lilia Simeona, beide inheemse Hawaïanen. Haar moeder, Lilia, was een van de laatste erkende "kahuna lāau kahea", "​​priesteres die met woorden geneest". Morrnah beoefende aanvankelijk de Lomilomi (massage) en had 10 jaar een praktijk in het Kahala Hilton en het Royal Hawaiian Hotel. Tot haar massageklanten in het Hilton behoorden Lyndon B. Johnson, Jackie Kennedy en Arnold Palmer. In 1983 werd zij erkend als een "kahuna lapaau" (genezer) en geëerd als een 'Living Treasure of Hawaii' (Levende schat van Hawaï) door de Honpa Hongwanji Mission of Hawai'i.

In 1976 begon ze het traditionele Hawaïaanse familieproces van vergeving en verzoening aan te passen aan de sociale realiteit van de moderne samenleving. Haar versie van hooponopono werd beïnvloed door haar christelijke opvoeding (protestantse ouders en katholiek gedoopt) en haar filosofische studie van India, China en Edgar Cayce. De combinatie van Hawaïaanse tradities, zoals bidden tot de Goddelijke Schepper en het verbinden van problemen met reïncarnatie en karma, resulteerde in een nieuwe, unieke probleemoplossende aanpak, een zelfhulpmethode in plaats van het traditionele Hawaïaanse groepsproces. Ze had er geen moeite mee om traditionele concepten aan te passen aan een hedendaagse toepassing, hoewel ze hiervoor bekritiseerd werd door sommige Hawaïaanse puristen. "Haar systeem maakt gebruik van hooponopono-technieken om samenwerking te creëren tussen de drie delen van het bewustzijn of het zelf, die ze benoemt met zowel de Hawaïaanse namen als de termen onderbewuste, bewuste en bovenbewuste."

Simeona gaf trainingen en lezingen over hooponopono bij de Verenigde Naties, in talrijke staten in de VS en daarbuiten in meer dan 14 landen, waaronder Duitsland, Nederland, Zwitserland, Frankrijk, Rusland en Japan. Zij gaf lezingen aan universiteiten, zoals de Universiteit van Hawaï en de "Johns Hopkins University", medische faculteiten, religieuze instellingen en organisaties van het bedrijfsleven. In 1982 organiseerde zij het eerste Wereld Symposium van de identiteit van de mens. Een verslaggever merkte op: "Er was iets heel kalmerends en verzachtends door Simeona’s aanwezigheid en haar stem, er kwam een gevoel van sereniteit over haar, als ze sprak over hoe mensen kunnen leren om stress te verlichten en gemoedsrust te verkrijgen."

Om haar hooponopono-proces te verspreiden, richtte ze in de jaren zeventig Pacifica Seminars op en in 1980 The Foundation of ‘I’, Inc (Freedom of the Cosmos). In 1990 startte ze Pacifica Seminars in Duitsland. Simeona schreef drie leerboeken: "Self-Identity through Hooponopono", Basic 1 (128 p.), Basic 2 (te gebruiken na twee jaar beoefenen van Basic 1) en Basic 3 (te gebruiken na vijf jaar). De aanbevolen wachttijden voor Basic 2 en 3 was om een diep respect voor de "Goddelijke aanwezigheid" te ontwikkelen. In 1990 werd het Engelse origineel van Basic 1, 8e editie, officieel vertaald en gedrukt in het Duits en het Frans. 

In de naherfst van 1990 maakte ze haar laatste reis door Europa om lezingen en seminars te geven. De reis eindigde in Jeruzalem. Op 16 januari 1991 keerde ze terug naar Duitsland, waar ze in alle rust woonde in het huis van vrienden in Kirchheim bei München, alwaar ze op 11 februari 1992 overleed.

Op 25 maart 1992 hield de Amerikaanse senator Daniel Akaka (afgevaardigde van Hawaï) voor de Senaat een lofrede voor Morrnah Nalamaku Simeona. De rede werd uitgeschreven en is opgenomen in het Congresarchief. Senator Akaka wees erop dat zij degene was geweest die het idee had geopperd om het oorspronkelijke gipsmodel van het bronzen Vrijheidsbeeld op de koepel van het Capitool (niet te verwarren met het Vrijheidsbeeld in de haven van New York) te restaureren, wetende dat dit in stukken opgeslagen lag in een magazijn. Nadat Simeona 25.000 dollar bij elkaar verzameld had, schonk ze dit bedrag om het beschadigde, in stukken liggende gipsmodel van het Vrijheidsbeeld weer in de oorspronkelijke staat terug te brengen. Begin 1993 kreeg het 6 meter hoge beeld een ereplaats in het Rotunda van het Russell Senaatsgebouw. Tegenwoordig is het te bezichtigen in het bezoekerscentrum van het Capitool, waar het, zoals senator Akaka opmerkte, dient ter nagedachtenis aan Morrnah Simeona.



</doc>
<doc id="3026155" url="https://nl.wikipedia.org/wiki?curid=3026155" title="Medisch zelfzorgmiddel">
Medisch zelfzorgmiddel

Een medisch zelfzorghulpmiddel is een hulpmiddel bedoeld om te gebruiken voor zelfzorg ter diagnose, preventie, bewaking, behandeling of verlichting van ziekten. Het wordt doorgaans gebruikt zonder tussenkomst van een beroepsmatige zorgverlener, dus zonder recept. In de praktijk wordt de term gebruikt voor zowel zelfzorgmiddelen als zelfzorgproducten. 

Voorbeelden van zelfzorgmiddelen zijn neussprays tegen hooikoorts en zalven tegen spierpijn, maar ook hartslagmeters en vitaminepillen. 

Vaak wordt een onderscheid gemaakt tussen:

Kenmerkend onderscheid is de aard van de werking: fysisch voor medische hulpmiddelen en voor geneesmiddelen farmacologisch, immunologisch of metabool.

Verzorgende producten, zoals sommige cosmetica worden ook wel tot medische zelfzorgmiddelen gerekend, maar deze claimen doorgaans geen of een veel minder vergaande gezondheidsbevorderende of medische werking.

De totale omzet aan zelfzorgproducten wordt voor Nederland in 2011 geschat op 700 miljoen euro. De markt van zelfzorggeneesmiddelen, gezondheidsproducten en medische hulpmiddelen is de laatste tien jaar in Nederland met ongeveer 50% toegenomen. Drogisterijketens nemen een groot deel van de omzet voor hun rekening, maar het aandeel van supermarkten en internetaanbieders groeit. De laatste jaren is er vooral een toename van hulpmiddelen in verband met voortplanting. Vergeleken met andere landen in Europa bevinden Nederland en België zich wat uitgaven voor zelfmedicatie betreft in de middenmoot. In België geeft men 58 euro per jaar per hoofd van de bevolking uit aan zelfzorgproducten (14% van de totale uitgaven aan medicatie en zorgmiddelen), Nederland 41 euro (11%). 

In Nederland is een groot deel van de producenten van zelfzorgmiddelen georganiseerd in Neprofarm, de "Nederlandse Vereniging van de Farmaceutische Industrie van Zelfzorggeneesmiddelen en Gezondheidsproducten". Neprofarm treedt op als belangenbehartiger van fabrikanten en importeurs. Tot deze middelen behoren zowel reguliere zelfzorggeneesmiddelen, homeopathische, fytotherapeutische en antroposofische geneesmiddelenmiddelen als voedingssupplementen en kruidenpreparaten. Onder de 25 leden van Neprofarm, die samen het overgrote deel van de Nederlandse zelfzorgmarkt verzorgen, vinden we onder meer Bayer, Procter & Gamble, VSM en Weleda.

De wettelijke regels voor gezondheidsproducten, zelfzorgmedicijnen en andere zelfzorgmiddelen verschillen.

In Nederland moet elk medisch zelfzorghulpmiddel voorzien zijn van een CE-teken op de verpakking en gebruiksaanwijzing. Echter, bevat dit CE-teken geen nummer, dan heeft de fabrikant op eigen gezag een CE-teken aangebracht. Dit is voor de meeste medische hulpmiddelen het geval. Als wel sprake is van een CE-teken met een nummeraanduiding dan heeft een zogenaamde 'aangewezen instantie' het product gecertificeerd op grond van onder meer de veiligheid, de bewaar- en opslagcondities en eventuele ongewenste bijwerkingen die onaanvaardbare risico’s opleveren.

Reclame-uitingen voor een medische hulpmiddelen worden in Nederland aan de "Code voor de Publieksreclame voor Medische Hulpmiddelen" (CPMH) getoetst. De hiermee in belaste instantie, de keuringsraad KOAG/KAG, toetst niet de geclaimde werking, maar wel of de tekst op de verpakking overeenstemt met de reclame-uitingen en de certificering. Deze raad kan bij overtredingen een klacht indienen bij de Reclame Code Commissie of naar de rechter stappen. De keuringsraad heeft werkafspraken met de Inspectie voor de Gezondheidszorg.

In Europa is publieksreclame voor zelfzorggeneesmiddelen toegestaan. In de Verenigde Staten is zelfs voor receptgeneesmiddelen directe publieksreclame toegelaten.




</doc>
<doc id="3026865" url="https://nl.wikipedia.org/wiki?curid=3026865" title="Phantom vibration syndrome">
Phantom vibration syndrome

Phantom vibration syndrome ("fantoomvibratiesyndroom") komt voor wanneer iemand zijn of haar mobiele telefoon voelt trillen of hoort rinkelen, terwijl deze dat in feite niet doet. 

Fantoomvibratie kan bijvoorbeeld worden ervaren tijdens het nemen van een douche, het kijken naar televisie of tijdens het gebruik van een luidruchtig apparaat. De mens is met name gevoelig voor auditieve tonen tussen de 1.000 en 6.000 hertz, en basis-belsignalen van mobiele telefoons vallen vaak binnen dit bereik. Deze frequentie is in het algemeen moeilijk ruimtelijk te lokaliseren, waardoor mogelijk verwarring ontstaat indien het geluid van een afstand wordt waargenomen. 

Het syndroom kan vergeleken worden met iets zoals het "naakte" gevoel dat wordt ervaren bij het niet dragen van bijvoorbeeld een bril of ander item.

Sommige deurbellen of beltonen zijn geïnspireerd op aangename klanken uit de natuur. Dit heeft een averechts effect wanneer dergelijke apparaten worden gebruikt in landelijke gebieden waarin het oorspronkelijke geluid voorkomt. De gebruiker moet dan telkens bepalen of het geluid het werkelijke natuurlijke geluid is of het apparaat. 



</doc>
<doc id="3027634" url="https://nl.wikipedia.org/wiki?curid=3027634" title="Trichoblast">
Trichoblast

Een trichoblast is een gespecialiseerde rhizodermiscel, die een wortelhaar vormt. De cellen die geen wortelharen vormen worden
atrichoblasten genoemd. De trichoblasten zijn meestal korter dan de atrichoblasten. Bij veel tweezaadlobbigen liggen de trichoblasten in overlangse rijen met daartussen rijen van atrichoblasten. Bij eenzaadlobbigen en soorten van de waterleliefamilie wisselen trichoblasten en atrichoblasten in dezelfde rij min of meer regelmatig af.

In 1868 werd voor het eerst de trichoblasten waargenomen door Carl Wilhelm von Nägeli en Hubert Leitgeb.


</doc>
<doc id="3028367" url="https://nl.wikipedia.org/wiki?curid=3028367" title="World Without End (roman)">
World Without End (roman)

World Without End is een roman geschreven door Ken Follett. Het werk werd uitgegeven in 2007 en werd al gauw een bestseller. Het is een vervolg op zijn eerdere bestseller "The Pillars of the Earth", die verscheen in 1989.

Het verhaal speelt zich, net als in de prequel, af in de fictieve Zuid-Engelse stad Kingsbridge. Het verhaal vangt ongeveer twee eeuwen na het einde van "The Pillars of the Earth" aan. Het boek behandelt de lotgevallen van een aantal afstammelingen van de hoofdpersonages van het eerste werk.

Net zoals het vorige werk zich afspeelde in het kader van een belangrijke historische gebeurtenis, namelijk de periode van Anarchie, speelt dit werk zich af in het de context van de Honderdjarige Oorlog en de pest.


</doc>
<doc id="3028991" url="https://nl.wikipedia.org/wiki?curid=3028991" title="Pterostilbeen">
Pterostilbeen

Pterostilbeen is een organische verbinding die chemisch verwant is aan resveratrol. Het is een stilbenoïde. In vergelijking met resveratrol zijn in pterostilbeen twee hydroxylgroepen gemethyleerd.

Pterostilbeen wordt onder andere aangetroffen in druiven, wijn, bosbessen en het hout van de Oost-Indische boom "Pterocarpus marsupium". Het behoort tot de fytoalexinen, stoffen die door planten worden aangemaakt als afweer tegen aanvallen door bacteriën, schimmels en dergelijke.

Net als resveratrol heeft pterostilbeen een antioxiderende activiteit en is het in vitro cytotoxisch gebleken voor een aantal kankercellen. De stof zou kunnen functioneren bij de chemische preventie van sommige kankers, waaronder prostaatkanker. Pterostilbeen zou een betere biologische beschikbaarheid hebben dan resveratrol. Dat wil zeggen dat het percentage van de ingenomen stof dat uiteindelijk in de bloedbaan terechtkomt, en dus beschikbaar is voor het organisme, hoger is dan bij resveratrol.

Verder heeft pterostilbeen antidiabetische eigenschappen. In proeven op ratten verlaagde pterostilbeen gevoelig het glucosegehalte in het bloed. Tevens heeft pterostilbeen ontstekingsremmende eigenschappen. Het is een inhibitor van de enzymen cyclo-oxygenase-1 en -2 (COX-1 en COX-2).

Pterostilbeen kan verder ook LDL-cholesterol verlagen. De werking van pterostilbeen is vergelijkbaar met die van ciprofibraat.



</doc>
<doc id="3030371" url="https://nl.wikipedia.org/wiki?curid=3030371" title="Pedunculus (dierkunde)">
Pedunculus (dierkunde)

De pedunculus is de steel of voetje die het grootste deel van het lichaam draagt bij ongewervelde dieren, zoals bij de armpotigen of brachiopoden. Het dier hecht zich hiermee vast aan de zeebodem in zachte, modderige segmenten of aan schelpengruis. 


</doc>
<doc id="3030414" url="https://nl.wikipedia.org/wiki?curid=3030414" title="Dichogamie">
Dichogamie

Dichogamie bij een plant is het fenomeen waarbij de stempel en de meeldraden niet tegelijkertijd rijp zijn. Dit heeft als voordeel dat de plant minder aan zelfbevruchting doet.

Er kan een onderscheid gemaakt worden tussen proterogynie of protogynie en proterandrie of protandrie: bij proterogynie is de stempel eerder rijp dan de meeldraden, terwijl bij proterandrie de meeldraden eerder rijp zijn dan de stempel.


</doc>
<doc id="3030891" url="https://nl.wikipedia.org/wiki?curid=3030891" title="Lamellae anulatae">
Lamellae anulatae

Lamellae anulatae komen voor in verschillende soorten cellen. Het zijn celorganellen die bestaan uit regelmatig gerangschikte, parallel lopende opeengepakte
cisternen. De membranen van die cisternen zijn op regelmatige afstanden en over hun volledige lengte doorboord met poriën. Ze zijn afgesloten door een dun septum.
Lamellae anulatae gaan op sommige plaatsen over in de lamellen van het ruw endoplasmatisch reticulum (RER). De membranen van de lamellae anulatae zijn niet bedekt met ribosomen.


Ze spelen een rol in de voorbereiding van weefsels om kankercellen te ontvangen. De reden waarom ze vooral in stamcellen voorkomen is omdat de cellen moeten kunnen integreren in verschillende weefsels. De lamellae anulatae spelen daar een rol in.


</doc>
<doc id="3031327" url="https://nl.wikipedia.org/wiki?curid=3031327" title="Geëtioleerde plant">
Geëtioleerde plant

Een geëtioleerde plant is een bleekgroene plant met verlengde stengelleden. Wanneer groene plantendelen worden afgedekt, verliezen zij tijdens de groei hun kleur. Dit komt doordat de chloroplasten worden omgezet in etioplasten. Hierbij verandert de inwendige structuur van de chloroplast en zal het chlorofyl worden omgezet in andere verbindingen. Bladeren worden dan op deze manier lichtgeel van kleur, zoals bij witlof. In het donker worden etioplasten geproduceerd uit proplastiden en/of chloroplasten. Blootstelling aan licht zal de etioplasten terug omzetten in chloroplasten en de plant wordt weer groen.


</doc>
<doc id="3031601" url="https://nl.wikipedia.org/wiki?curid=3031601" title="Jacob van de Vivere">
Jacob van de Vivere

Jacob van de Vivere (Gent, 1572 - Amsterdam, 1640), ook genaamd Viverius was een arts en auteur van didactisch en vermakelijk werk.

Van de Vivere was de zoon van de Gentse graveur-tekenaar, kunst- en glasschilder Jacobus Van de Vivere sr. die als protestant de wijk nam met zijn gezin, eerst naar Middelburg, vervolgens naar Leiden, waar hij zijn beroep verder uitoefende.

Jacob van de Vivere junior ging geneeskunde studeren in Leuven en Leiden, en vervolgde met studies in Parijs en Londen. Hij vestigde zich als arts in Vlissingen. Daar moest hij op last van de baljuw een vrouw bijstaan in haar laatste ogenblikken, omdat er geen bedienaar van de eredienst beschikbaar was. Het ging om een vrouw die haar kind vermoord had en terechtgesteld zou worden. Na zijn huwelijk in 1602 met een 'juffrouw Adriani' verhuisde hij naar Amsterdam, waar hij zich als apotheker vestigde.
Onder zijn Latijnse naam Viverius publiceerde hij vooral didactische en godsdienstige geschriften, maar ook Bijbelstudies, lofzangen, atlassen, alsook een verhaal in rijmen over pestepidemies. In 1612 maakte hij een Latijns grafdicht op de in Amsterdam gestorven Vlaamse cartograaf Jodocus Hondius.

Onder het pseudoniem Philologus Philiatros a Ganda schreef hij "Wintersche avonden". Het ging om een zeshonderdtal korte of lange vrolijke verhalen, met een moraliserende bedoeling, over vrijen en trouwen, meest in Zeeland gesitueerd.

J.C.K. schreef over hem: "Zijn dicht- of liever rijmtrant is doorgaans hard, stroef en onbeschaafd, en bezit nog veel van het rhetorische zuurdeeg, gelijk, met weinig uitzondering, bij de meeste zijner tijdgenooten. Het verwondert ons niet, dat hij als dichter onopgemerkt is gebleven". Over de "Wintersche vertellingen" zegde dezelfde auteur dat ze interessant bleven, niet omwille van de dichtkunst, maar voor de vele en belangrijke geschiedkundige bijzonderheden die de auteur er in gaf.


</doc>
<doc id="3032214" url="https://nl.wikipedia.org/wiki?curid=3032214" title="Methaansulfonylchloride">
Methaansulfonylchloride

Methaansulfonylchloride (ook mesylchloride genoemd) is het zuurchloride van methaansulfonzuur. Het is een lichtgele vloeistof met een stekende geur. 

De stof kan bereid worden door methaansulfonzuur te behandelen met thionylchloride:

Een andere bereidingswijze is de oxidatie van methylmercaptaan met chloorgas in aanwezigheid van water:

De stof kan ook rechtstreeks uit een gasmengsel van methaan (of aardgas), zwaveldioxide en chloor bereid worden onder bestraling met licht met een golflengte tussen 200 en 600 nanometer:

Methaansulfonylchloride is een reactieve stof die bij vele organische reacties wordt ingezet als reagens. Een belangrijke toepassing is om de hydroxylgroep van alcoholen te vervangen door de mesylgroep. Dit is een goede leaving group in nucleofiele substitutiereacties, in tegenstelling tot de hydroxylgroep die in een nucleofiele substitutiereactie niet of moeilijk kan vervangen worden.

Het is een chemisch intermediaire stof in de fotografische, kleurstoffen-, landbouwchemicaliën- en farmaceutische nijverheid. Het wordt ook gebruikt als chloreringsmiddel en voor het stabiliseren van vloeibaar zwaveltrioxide.

Methaansulfonylchloride is een zeer toxische stof. Ze werkt bijtend op de ogen, huid en ademhalingsorganen. Inademing van damp of nevel van de stof kan ademnood en longoedeem veroorzaken. Ernstige blootstelling aan de stof kan dodelijk zijn.

Ze reageert hevig met ammonia, basen en vele andere stoffen, met kans op brand en explosie. Ze is niet oplosbaar in water, maar reageert ermee waarbij giftige en bijtende dampen waaronder zoutzuur ontstaan.


</doc>
<doc id="3032650" url="https://nl.wikipedia.org/wiki?curid=3032650" title="Neuro-endocriene tumor">
Neuro-endocriene tumor

Neuro-endrocriene tumoren (NET) zijn een betrekkelijk zeldzame vorm van kanker. Deze kanker ontwikkelt zich uit cellen die in staat zijn verscheidene hormonen aan te maken en af te scheiden. Meestal, maar niet altijd, is dit een langzaam groeiende kankersoort.

Deze tumoren ontstaan in het neuro-endocriene systeem in de neuro-endocriene cellen. Deze cellen komen voor in allerlei weefsels op vele plaatsen in het lichaam. Bij NET groeien deze cellen ongeremd, waardoor een overmaat aan hormonen en hormoonachtige stoffen kan ontstaan. Via het bloed geven hormonen signalen af, die de werking van bepaalde organen beïnvloeden. Door de overproductie kunnen allerlei klachten optreden, zoals diarree, 'opvliegers', misselijkheid en benauwdheid.

Er kunnen veel soorten neuro-endocriene tumoren voorkomen op verschillende plaatsen van het lichaam, maar de meeste doen zich voor in het maag-darmkanaal, Het pancreas en de longen. Carcinoïden, bijvoorbeeld, zijn een soort neuro-endocriene tumoren die vaak ontstaan in het maag-darmkanaal of de longen. Een andere soort, de neuro-endocriene pancreastumoren, soms tumoren van de eilandjes van Langerhans genoemd, zijn een weinig voorkomende vorm van neuro-endocriene tumoren. Deze pancreastumoren kunnen moeilijk behandelbaar zijn wanneer ze pas in een gevorderd stadium worden ontdekt.


Neuro-endocriene tumoren zijn een betrekkelijk zeldzame vorm van kanker, waarmee jaarlijks slechts ongeveer vijf op 100.000 personen te kampen krijgen. De incidentie van neuro-endocriene tumoren neemt niettemin in aanzienlijke mate toe en is de afgelopen dertig jaar meer dan verviervoudigd. Personen met een familiale voorgeschiedenis van kanker, vrouwen en diabetespatiënten hebben een verhoogde kans om een neuro-endocriene tumor te ontwikkelen.

De symptomen gepaard gaande met neuro-endocriene tumoren omvatten (maar zijn niet beperkt tot): 
Sommige neuro-endocriene tumoren veroorzaken geen enkel symptoom. Ze komen dan soms pas aan het licht wanneer ze zo groot geworden zijn, dat ze tegen andere organen aandrukken en daardoor pijnklachten geven.

Aangezien de symptomen van dit soort kanker in de vroegtijdige stadia vaak onbestaande zijn of verward worden met symptomen van andere ziekten, worden neuro-endocriene tumoren vaak pas in een gevorderd stadium ontdekt. Zo bevindt naar schatting ongeveer 60% van de patiënten met een neuro-endocriene pancreastumor zich al in een gevorderd ziektestadium op het ogenblik van de diagnose.

Er bestaat geen gangbare opsporingstest voor neuro-endocriene tumoren. Beeldvormende technieken, zoals computertomografie (CT-scan), magnetische kernspinresonantie (NMR), echo-endoscopie en scintigrafie van somatostatinereceptoren (een soort onderzoek waarbij wordt gebruikgemaakt van radionucliden), zijn weliswaar vaak gebruikte hulpmiddelen om neuro-endocriene tumoren te diagnosticeren. Bloed- en urineonderzoek om biologische merkstoffen, zoals chromogranine A (CgA) of 5-hydroxy-indolazijnzuur (5-HIAA), een bijproduct van serotonine, te beoordelen, wordt ook gebruikt bij de diagnose van neuro-endocriene tumoren.

Bij sommige patiënten met een neuro-endocriene tumor kan deze jarenlang verborgen blijven indien er geen duidelijke of specifieke symptomen zijn. In geval van neuro-endocriene tumoren bedraagt de tijdsspanne tot de diagnose naar schatting vijf tot zeven jaar. Zelfs bij patiënten mét symptomen kan een foute diagnose worden gesteld aangezien de vastgestelde symptomen kunnen lijken op die van andere ziekten (bijvoorbeeld prikkelbaredarmsyndroom, zweren, colitis, ziekte van Crohn).

De behandeling van neuro-endocriene tumoren hangt af van de grootte en de plaats van de kanker, van het feit of de kanker al dan niet uitgezaaid is naar andere lichaamsdelen en van de algemene gezondheidstoestand van de patiënt. De huidige therapeutische mogelijkheden omvatten heelkunde, radiotherapie, chemotherapie en behandeling met geneesmiddelen.

In Nederland zijn er vier gespecialiseerde kenniscentra voor NET. Vanwege de zeldzaamheid van NET is een behandeling in een kenniscentrum zeer aan te raden en bevorderlijk voor de kwaliteit van leven voor NET-patiënten.

De Belgische vzw NET & MEN Kanker wil patiënten en verwanten ondersteunen die te maken krijgen met Neuro Endocriene Tumoren (NET) en Multipele Endocriene Neoplasie (MEN). De vzw NET & MEN Kanker wil praktische en psychosociale steun bieden door middel van:
Ook staat ze voor:

In Nederland is de Stichting NET-groep actief voor mensen met een neuro-endocriene tumor (NET) en richt zich op informatievoorziening over NET, kennisverspreiding en brengt patiënten met elkaar in contact. Ook beijvert zij zich voor meer onderzoek naar NET.



</doc>
<doc id="3032846" url="https://nl.wikipedia.org/wiki?curid=3032846" title="Lotto Soudal Ladies">
Lotto Soudal Ladies

De Lotto Soudal Ladies wielerploeg is een Belgische wielerploeg opgericht in 2006. Het is een onafhankelijk maar verwant team met het Lotto Soudal Team.

De ploeg heeft ook een jeugdteam.




</doc>
<doc id="3033070" url="https://nl.wikipedia.org/wiki?curid=3033070" title="Nursing Outcomes Classification">
Nursing Outcomes Classification

De Nursing Outcomes Classification (NOC) is een classificatie van zorgresultaten. Hiermee kunnen verpleegkundigen en andere zorgverleners de toestand beoordelen en de voortgang volgen van patiënten, mantelzorgers, gezinnen of gemeenschappen. 
Een zorgresultaat maakt deel uit van het " verpleegkundig proces": diagnosen - resultaten - interventies.

De Nursing Outcomes Classification is ontwikkeld in 1991 door de Universiteit van IOWA. De eerste Amerikaanse editie verscheen in 1997. In de vijfde, meest recente Amerikaanse editie staan 490 zorgresultaten, deze is vertaald naar het Nederlands in de derde, herziene editie, uitgebracht in 2016 en is voor het eerst ook beschikbaar via een app.

De taxonomie van de verpleegkundige zorgresultaten telt drie niveaus. Op het hoogste, meest abstracte niveau worden zeven domeinen onderscheiden. Elk domein is onderverdeeld in klassen. Elke klasse bestaat uit een groep verwante resultaten die het derde niveau van de taxonomie vormen.


</doc>
<doc id="3033071" url="https://nl.wikipedia.org/wiki?curid=3033071" title="Nursing Interventions Classification">
Nursing Interventions Classification

De Nursing Interventions Classification (NIC) is een classificatie van verpleegkundige interventies. Een verpleegkundige interventie is elke behandeling die een verpleegkundige op grond van haar deskundige oordeel en klinische kennis uitvoert. Een verpleegkundige interventie maakt deel uit van het " verpleegkundig proces": diagnosen - resultaten - interventies.

De Nursing Interventions Classification is ontwikkeld in 1991 door de Universiteit van IOWA. De eerste Amerikaanse editie verscheen in 1992. In de zesde, meest recente Amerikaanse editie staan 554 interventies beschreven, deze is vertaald naar het Nederlands in de vierde, herziene editie, uitgebracht in 2016 en is voor het eerst ook beschikbaar via een app.

De taxonomie van de verpleegkundige interventies telt drie niveaus. Op het hoogste, meest abstracte niveau worden zeven domeinen onderscheiden. Elk domein is onderverdeeld in klassen. Elke klasse bestaat uit een groep verwante interventies die het derde niveau van de taxonomie vormen.


</doc>
<doc id="3033489" url="https://nl.wikipedia.org/wiki?curid=3033489" title="NANDA International">
NANDA International

NANDA International (NANDA-I) is een organisatie die zich bezighoudt met de ontwikkeling van een classificatie van verpleegkundige diagnosen. Hiermee kunnen verpleegkundigen een klinisch oordeel vormen over de actuele of potentiële reacties van het individu, het (gezins)systeem of de samenleving op gezondheidsproblemen of levensprocessen. 
Een verpleegkundige diagnose maakt deel uit van het verpleegkundig proces: diagnosen - resultaten - interventies.

NANDA International heeft zijn oorsprong in 1973. Deelnemers aan de "First National Conference on the Classification of Nursing Diagnoses" in St. Louis (Missouri) stelde een stuurgroep in. In 1982 kreeg de organisatie de naam "North American Nursing Diagnosis Association (NANDA)" welke weerspiegeld dat het een gezamenlijke inspanning betrof van verpleegkundigen uit de Verenigde Staten en Canada. Marjory Gordon werd verkozen tot de eerste president.
De eerste publicatie (uitgebracht in 1987) was "The Orange Book" waarin een eerste taxonomie werd gepresenteerd die mede ontworpen is door Lynda Jual Carpenito.
Vanwege de toenemende internationale belangstelling voor de classificatie werd in 2002 NANDA omgedoopt tot NANDA International..
De organisatie bestaat nu wereldwijd uit 519 leden, waarvan 36 (7,1%) uit Nederland.

De eerste Nederlandstalige editie, die verscheen in 1997 was een vertaling van de Amerikaanse editie 1995-1996. Sindsdien zijn er regelmatig vertalingen in het Nederlands uitgebracht. De laatste vertaling is de "NANDA Verpleegkundige diagnoses: Definities en classificatie 2012-2014".

Alle geaccepteerde verpleegkundige diagnosen zijn categorisch ingedeeld in Taxonomie II die tijdens het 14e congres (5 tot 8 april 2000) in Orlando (Florida) is geïntroduceerd.


</doc>
<doc id="3033886" url="https://nl.wikipedia.org/wiki?curid=3033886" title="Tractie">
Tractie

Tractie betekent letterlijk "trekken".

Tractie is een systeem (aandrijving) om een gemotoriseerd voertuig voort te bewegen (zoals de tractiemotor en de overbrenging naar de wielen). De term wordt veel gebruikt bij railvoertuigen, waarbij men elektrische tractie, dieseltractie en stoomtractie onderscheidt.

Tractie is een behandelvorm binnen verschillende medische disciplines waarbij men door middel van een (externe) trekkende kracht invloed probeert uit te oefenen op een lichamelijke stoornis of beperking. 

De behandelvorm wordt onder andere toegepast door fysiotherapeuten met als doel de ruimte tussen de aansluitende botdelen in een gewricht te vergroten. Binnen de verloskunde gebruikt men de techniek in combinatie met een vacuümextractor om een bevalling te bespoedigen. Binnen de orthopedie kan tractie toegepast worden om een gewricht dat uit de kom is geschoten weer terug in de kom te trekken. Denk hierbij aan een schouderluxatie of een luxatie van de heup.

Klachtenbeelden waarbij tractie deel uit kan maken van de behandeling zijn:


</doc>
<doc id="3034247" url="https://nl.wikipedia.org/wiki?curid=3034247" title="Spijt">
Spijt

Spijt is een negatieve emotie met de wens dat men anders had gehandeld bij het besef of vermoeden dat een alternatieve handeling een beter resultaat tot gevolg had gehad. In combinatie met wijsheid achteraf gaat dit gepaard met zelfverwijt, het gevoel dat men beter had moeten weten en dat men de situatie graag zou corrigeren. Hoe meer keuzes er vooraf waren, hoe meer alternatieven er zijn die achteraf een aantrekkelijk alternatief kunnen lijken en dus meer mogelijkheden om ontevreden te zijn over de gekozen optie.

Spijt kan dus pas ontstaan als men een rol heeft gespeeld in de uiteindelijke uitkomst. Er moet besluitvorming aan vooraf zijn gegaan. Dit in tegenstelling tot emoties als blijdschap en teleurstelling die ook kunnen optreden als men zelf geen invloed heeft gehad op de uitkomst. Spijt is ook meer intern gericht, in tegenstelling tot bijvoorbeeld schaamte die gevoeld wordt ten opzichte van anderen.

Op korte termijn is spijt vaak groter als er anders is gehandeld dan de norm die men aanvaard heeft. Als een beslissing beter te verantwoorden is, zal de spijt bij tegenvallende resultaten verminderen. Dit is van invloed op de besluitvorming doordat men geneigd is hierop te anticiperen en daardoor vaker de norm volgt, zelfs als er een veelbelovend maar minder conventioneel alternatief is. Spijt vermindert echter met de tijd, zodat men op lange termijn meer spijt heeft van kansen die men heeft laten liggen.

Het anticiperen van spijt of een herinnering daaraan heeft door dit alles een sterke invloed op gedrag en kan schadelijk handelen verminderen en onder meer sociale relaties beschermen. Hoewel spijt persoonlijk als negatief wordt ervaren, wordt spijt bij anderen dan ook vaak positiever beoordeelt.

Spijt is niet een van de primaire emoties zoals angst, blijdschap, boosheid en verdriet. Waar een baby deze primaire emoties al beleeft, ontwikkelt het een idee van hoe een beslissing anders uit had kunnen pakken - tegenfeitelijk denken - zich pas rond het zevende levensjaar. Spijt vergt dan ook complexere cognitieve processen waarbij een voorstelling moet worden gemaakt van alternatieve uitkomsten. Deze processen vinden plaats in de cortex orbitofrontalis.




</doc>
<doc id="3034688" url="https://nl.wikipedia.org/wiki?curid=3034688" title="Bursitis olecrani">
Bursitis olecrani

Bursitis olecrani, ook wel studentenelleboog genoemd, is een aandoening waarbij de slijmbeurs van de elleboog ter hoogte van het olecranon ontstoken is. De naam "studentenelleboog" wordt gebruikt omdat studenten tijdens het leren veelvuldig op de elleboog zouden steunen waardoor de klachten kunnen ontstaan.




</doc>
<doc id="3034689" url="https://nl.wikipedia.org/wiki?curid=3034689" title="Ziekte van Coats">
Ziekte van Coats

De ziekte van Coats of retinitis exsudativa externa is een zeldzame (1/100.000) oogziekte die hoofdzakelijk bij mannen voorkomt. De ziekte manifesteert zich het vaakst tussen 6 en 8 jaar, maar het kan ook bij veel jongere kinderen of bij volwassenen voorkomen. De ziekte kan blindheid aan één of beide ogen veroorzaken. Het is geen erfelijke aandoening. De ziekte is vernoemd naar de Britse arts George Coats, die ze voor het eerst beschreef in 1908.

De oorzaak van de ziekte van Coats is niet bekend.



</doc>
<doc id="3034771" url="https://nl.wikipedia.org/wiki?curid=3034771" title="Dierenfysiotherapie">
Dierenfysiotherapie

Dierenfysiotherapie is een specialisatie binnen de fysiotherapie die zich richt op de behandeling van lichamelijke klachten aan het bewegingsapparaat bij dieren. Binnen de dierenfysiotherapie kan een therapeut zich specialiseren in één of meerdere dieren. Met name paarden en honden worden behandeld door de dierenfysiotherapeut.

De dierenfysiotherapeut werkt uitsluitend op doorverwijzing van een dierenarts.

De belangen van de dierenfysiotherapeuten in Nederland worden behartigd door de Nederlandse Vereniging voor Fysiotherapie bij Dieren (NVFD).


</doc>
<doc id="3035115" url="https://nl.wikipedia.org/wiki?curid=3035115" title="Andrew Smith">
Andrew Smith

Andrew Smith (Hawick, Schotland, 3 december 1797 – Londen, 11 augustus 1872) was een Schotse militaire arts, onderzoeker, etnoloog en zoöloog.

Hij behaalde in 1819 zijn artsexamen aan de Universiteit van Edinburgh. In 1816 werd hij opgenomen bij de geneeskundige dienst van het Britse leger.

Tussen 1820 en 1837 verbleef hij als militair arts in Zuid-Afrika. In die periode beschreef hij een groot aantal dieren die nieuw waren voor de wetenschap. Daarom wordt hij wel de vader van de Zuid-Afrikaanse dierkunde genoemd. Op de IOC World Bird List staan alleen al 87 door hem beschreven vogelsoorten waaronder de Zuid-Afrikaanse kuiftrap ("Lophotis ruficrista"), kaalkopkiekendief ("Polyboroides typus"), vale toerako ("Corythaixoides concolor") en roodwangnachtzwaluw ("Caprimulgus rufigena"). Smith ontmoette Charles Darwin toen hij tijdens zijn reis met de "Beagle" Zuid-Afrika aandeed. Hij was ook een van de vele onderzoekers die tussen 1839 en 1871 met Darwin correspondeerde.

Van 1837 tot 1872 verbleef hij in Groot-Brittannië waar hij in 1841 een belangrijke functie in het leger bekleedde ("principal medical officer") in Fort Pitt te Chatham. Daar trouwde hij in 1844 met zijn huishoudster Ellen Henderson. 

Hij was verantwoordelijk voor de medische dienst tijdens de Krimoorlog (1853-1856) en werd zwaar bekritiseerd door Florence Nightingale. Smith werd na de Krimoorlog door een onderzoekcommissie van blaam gezuiverd. Hij verliet in 1858 om gezondheidsredenen de militaire dienst en ontving diverse onderscheidingen. Ook werd hij opgenomen in de prestigieuze Orde van het Bad. Hij mocht zich daarna Sir Andrew Smith noemen. 

Op voorspraak van Darwin werd hij in 1857 lid van de Britse academie voor wetenschappen.


</doc>
<doc id="3035189" url="https://nl.wikipedia.org/wiki?curid=3035189" title="Endosymbiotische genoverdracht">
Endosymbiotische genoverdracht

Endosymbiotische genoverdracht (EGT) is het proces, waarbij in het geval van endosymbiose erfelijk materiaal van de endosymbiont wordt overgedragen naar de celkern van de gastheer. In een dergelijk geval leidt endosymbiose tot een zo nauwe band tussen beide symbiotische partners, dat er een nieuw organisme is ontstaan in een proces dat symbiogenese heet. Dit is de meest nauwe vorm van symbiose: endocytobiose, waarbij een endosymbiotische partner intracellulair in een gastheer leeft. Door endosymbiotische genenoverdracht wordt vaak een gedeelte van het erfelijke materiaal van de endosymbiont overgedragen aan het cytoplasma en de celkern van de gastheer. De gastheer levert de voor de endosymbiont noodzakelijke eiwitten.

De vorming van een endosymbiotische relatie bij protisten (eencellige eukaryoten) wordt waarschijnlijk bevorderd door de aanvulling op de beperkte metabolische mogelijkhedenen van de gastheer en de biochemische veelzijdigheid van de endosymbiont, waardoor de gastheer de mogelijkheden krijgt te gedijen in een niet eerder beschikbaar milieu of niet eerder beschikbaar voedsel.


</doc>
<doc id="3035247" url="https://nl.wikipedia.org/wiki?curid=3035247" title="Piperiton">
Piperiton

Piperiton is een monoterpeen-keton dat in de etherische olie van een aantal planten voorkomt. Beide stereoisomeren, de D- en de L-vorm, worden aangetroffen. Piperiton is onder meer een bestanddeel van de olie van "Eucalyptus dives" en van "Andropogon jwarancusa". Het is ook het hoofdbestanddeel van de etherische olie van de woestijnplant "Artemisia judaica" uit de streek van In Amenas in Algerije.

Piperiton heeft een sterke geur van gras, kamfer of munt. Het kan gebruikt worden als aromastof. Het wordt ook gebruikt voor de productie van synthetische menthol door hydrogenering, of synthetische thymol door dehydrogenering.



</doc>
<doc id="3035267" url="https://nl.wikipedia.org/wiki?curid=3035267" title="Bornylacetaat">
Bornylacetaat

Bornylacetaat is een monoterpeen-ester die in de etherische olie van een aantal planten voorkomt. De olie uit de wortel van echte valeriaan bevat er veel van, evenals de naaldolie van zilversparren en andere coniferen. De stof heeft een geur van dennen- of cederhout.

Bornylacetaat is de ester van azijnzuur en borneol. Het is een chirale molecule met drie asymmetrische koolstofatomen. Het komt zowel in optisch actieve vorm voor als in de vorm van een racemaat.

Bornylacetaat en zijn isomeer isobornylacetaat worden gebruikt als geur- en smaakstof in de parfumerie en als voedingsadditief. Het wordt veel gebruikt in samenstellingen met dennengeur voor zeep, badproducten en luchtverfrissers.



</doc>
<doc id="3035540" url="https://nl.wikipedia.org/wiki?curid=3035540" title="Journal of Photochemistry and Photobiology B">
Journal of Photochemistry and Photobiology B

Journal of Photochemistry and Photobiology B: Biology is een internationaal, aan collegiale toetsing onderworpen wetenschappelijk tijdschrift over fotochemie. Het raakt aan de biochemie, moleculaire biologie en biofysica.
De naam wordt in literatuurverwijzingen meestal afgekort tot "J. Photochem. Photobiol. B Biol."
Het wordt uitgegeven door Elsevier namens de "European Society for Photobiology" en verschijnt maandelijks.
Het eerste nummer verscheen in 1987.



</doc>
<doc id="3035927" url="https://nl.wikipedia.org/wiki?curid=3035927" title="Voelboek">
Voelboek

Een voelboek is een boek dat niet alleen gelezen of voorgelezen wordt, maar dat ook op andere vormen van zintuiglijke waarneming inspeelt.

De meeste geproduceerde voelboeken zijn gericht op jonge kinderen (baby's, peuters en jonge kleuters) en zijn bedoeld om hen verbanden aan te leren tussen een woord en een zintuiglijke waarneming, zoals ruiken of voelen. 

Er worden ook voelboeken geproduceerd voor visueel gehandicapten.



</doc>
<doc id="3036028" url="https://nl.wikipedia.org/wiki?curid=3036028" title="Internucleaire oftalmoplegie">
Internucleaire oftalmoplegie

Bij internucleaire oftalmoplegie is er sprake van zwakte (of verlamming) van horizontale oogbewegingen. Deze oogbewegingen worden aangestuurd door de vezels van de nervus oculomotorius en de nervus abducens. De zenuwkernen van de genoemde twee hersenzenuwen zijn verbonden; zo zijn geconjugeerde horizontale oogbewegingen mogelijk.

Bij een laesie tussen de kern van de nervus abducens en de nervus oculomotorius (een internucleaire laesie van de verbindende zenuwbaan; de fasciculus longitudinalis medialis, FLM) is de samenwerking van de oogspieren gestoord. Aan de ipsilaterale kant van de laesie is de adductie van het oog beperkt en de abductie van het contralaterale oog laat een nystagmus zien.

Voorbeeld: Wanneer een patiënt een eenzijdige internucleaire oftalmoplegie van de rechter FLM naar links kijkt, zal het rechteroog in adductie achterblijven. Aan het linkeroog is dan een nystagmus zichtbaar.

De FLM is meestal beiderzijds aangedaan (doordat ze anatomisch gezien vlak naast elkaar lopen) waardoor er een nystagmus aan beide kanten bestaat.

Bij een convergerende oogbeweging kan een patiënt met een internucleaire oftalmoplegie wel beide ogen adduceren omdat het convergeren der ogen wordt aangestuurd vanuit het mesencephalon.


</doc>
<doc id="3036853" url="https://nl.wikipedia.org/wiki?curid=3036853" title="Levensverrichting">
Levensverrichting

Onder levensverrichtingen (ook wel "levensfuncties" genoemd) vat men in de biologie een aantal kenmerken samen die gezamenlijk aangeven wanneer men spreekt van leven. Fysiologie is de wetenschap van de (normale) levensverrichtingen en -verschijnselen. Daarbij wordt iets dan als "levend" beschouwd als het alle of de meeste van deze levensfuncties heeft:


</doc>
<doc id="3037302" url="https://nl.wikipedia.org/wiki?curid=3037302" title="Mirabegron">
Mirabegron

Mirabegron (INN) is een geneesmiddel voor de behandeling van het overactieve blaassyndroom. Mirabegron is het eerste middel met een nieuw werkingsmechanisme voor deze behandeling: het is een selectieve β-adrenoceptoragonist. Het bindt zich aan β-receptoren in de spiercellen van de blaas en heeft als effect dat het gladde spierweefsel van de blaas ontspant, wat leidt tot een verhoogde capaciteit van de blaas en verminderde aandrang om te plassen.

De stof is ontwikkeld door het Japanse farmaceutisch bedrijf Astellas Pharma. Ze was oorspronkelijk bedoeld voor de behandeling van diabetes, maar in dierproeven bleek ze een positief effect te hebben op de blaasfunctie, waarbij het middel ook goed werd verdragen.

Mirabegron is in 2011 Japan toegelaten (merknaam "Betanis") en in 2012 ook in de Verenigde Staten en de Europese Unie. De Europese vergunning is verleend op 20 december 2012. Astellas Pharma gebruikt de merknaam "Myrbetriq" in de Verenigde Staten en "Betmiga" in Europa.

Mirabegron wordt oraal toegediend in de vorm van tabletten met verlengde afgifte, die eenmaal per dag worden genomen. Er zijn tabletten met 25 of 50 mg van de werkzame stof.

Solabegron en fasobegron zijn twee andere β-adrenoceptoragonisten die na mirabegron zijn ontwikkeld.

Op 7 september 2015 waarschuwde het CBG voor een nieuwe contra-indicatie bij patiënten met ernstige ongecontroleerde hoge bloeddruk. 


</doc>
<doc id="3037348" url="https://nl.wikipedia.org/wiki?curid=3037348" title="Cilazapril">
Cilazapril

Cilazapril (INN) is een geneesmiddel voor de behandeling van hypertensie. Het is een prodrug die na absorptie in de lever gehydrolyseerd wordt tot de actieve metaboliet cilazaprilaat. Het behoort tot de groep van ACE-remmers.

Cilazapril is ontwikkeld door Hoffmann-La Roche. Het kwam rond 1990 op de markt en is inmiddels als generiek geneesmiddel verkrijgbaar in de vorm van tabletten voor oraal gebruik met 0,5, tot 5 mg cilazapril.



</doc>
<doc id="3037375" url="https://nl.wikipedia.org/wiki?curid=3037375" title="Enrofloxacine">
Enrofloxacine

Enrofloxacine is een bactericide antibioticum uit de groep van fluorchinolonen, dat in de diergeneeskunde wordt aangewend bij rundvee, varkens, pluimvee (kippen, kalkoenen) en huisdieren (honden, katten, konijnen). Het is een middel van Bayer met de merknaam "Baytril" en het is ook verkrijgbaar als generiek middel. Het wordt gebruikt voor de behandeling van bacteriële infecties van het ademhalings- en spijsverteringsstelsel, waaronder mycoplasmose, salmonellose, colibacillose en pasteurellose. Het wordt oraal toegediend als een oplossing die in het drinkwater wordt gemengd, of geïnjecteerd.

Enrofloxacine en andere fluorchinolonen moeten met overleg gebruikt worden. Ze kunnen resistente bacteriepopulaties doen ontstaan, die kunnen overgebracht worden naar de mens. Enrofloxacine mag niet toegediend aan legkippen waarvan de eieren bestemd zijn voor consumptie door de mens. Fluorchinolonen zijn ook tegenaangewezen bij honden jonger dan 1 jaar (of 18 maanden voor reuzenrassen) omdat ze het kraakbeen kunnen aantasten. Bij katten is vastgesteld dat een overdosis enrofloxacine blindheid kan veroorzaken. 



</doc>
<doc id="3038919" url="https://nl.wikipedia.org/wiki?curid=3038919" title="Gestatie">
Gestatie

Gestatie is het dragen van een embryo of foetus in een vrouwelijk vivipaar dier. Zoogdieren kunnen tijdens de zwangerschap één of meer gestaties tegelijk hebben (meervoudige gestaties).

Het tijdsinterval van een gestatie heet de "draagtijd". In de menselijke verloskunde verwijst de "zwangerschapsduur" naar de embryonale of foetale leeftijd plus twee weken. Dit is ongeveer de duur sinds de vrouw de laatste menstruatie begon, alhoewel er discussie is over de definitie hiervan.

Bij zoogdieren begint de zwangerschap wanneer een bevruchte eicel (zygote) zich innestelt in de baarmoeder van de vrouw, en eindigt bij de geboorte.

Hieronder staat de gemiddelde draagtijd van verschillende zoogdieren op volgorde van korte naar lange draagtijd.

Zwangerschap bij de mens kan worden verdeeld in drie trimesters van elk drie maanden lang. Het eerste trimester is van de laatste menstruatie tot en met de 13e week, het tweede trimester is van de 14de tot en met de 27e week, en het derde trimester is vanaf de 28e week tot en met 42 weken.

Bij mensen vindt de geboorte meestal plaats na een zwangerschapsduur van ongeveer 40 weken, maar een zwangerschapsduur tussen 38 tot 42 weken wordt als normaal gezien.

Een vivipaar of levendbarend dier is een dier waarbij de juvenielen direct uit het moederorganisme ter wereld komen. Dit in tegenstelling tot ovipare dieren, waarbij het moederorganisme eieren legt.

Een minder ontwikkelde vorm van viviparie is ovovivipariteit. Van ovovivipare voortplanting (eierlevendbarendheid) is sprake als bij een dier de eieren in het lichaam van de moeder worden bevrucht en uitgebroed. Deze vorm van voortplanting vindt men onder meer bij diverse soorten haaien, reptielen, geleedpotigen, slakken en tweekleppigen.
Ovovivipare dieren ontwikkelen een embryo in het ei. De eieren blijven in het lichaam van het moederorganisme totdat de eieren bijna uitkomen. Het is vergelijkbaar met vivipariteit, met het verschil dat ovovivipare soorten gevoed worden door de eierdooier, in plaats van direct door het lichaam van het moederorganisme. Niettemin zorgt het ovovivipaar moederorganisme in sommige gevallen wél voor de gaswisseling, zoals bij vissen, haaien, reptielen en ongewervelden. De juvenielen van ovovivipare amfibieën worden soms geboren als larven en ondergaan een metamorfose buiten het lichaam van de moeder.

De meer ontwikkelde vorm van viviparie wordt placentale viviparie genoemd. Zoogdieren zijn hier het beste voorbeeld van, maar deze vorm van vivipariteit heeft zich ook ontwikkeld bij schorpioenen, sommige haaien en fluweelwormen. Vivipare nakomelingen leven zelfstandig en hebben vanaf de geboorte een externe voedselbron nodig om te kunnen overleven. Bepaalde hagedissen, zoals de genera "Tiliqua" en "Corucia", maken ook gebruik van deze methode. Bij deze hagedissen is de placenta direct aan de moeder verbonden; dit wordt vivipare matrotropie genoemd.

De familie van de Syngnathidae (waaronder onder andere zeepaardjes en zeenaalden vallen) heeft een uniek kenmerk ontwikkeld waarbij de vrouwtjes eitjes leggen in een broedzakje dat op op de borst van het mannetje zit, waarna het mannetje de eieren bevrucht en bebroedt. De bevruchting vindt dus in het mannetje plaats. Syngnathidae is zover bekend de enige familie in het dierenrijk waarbij de term mannelijke zwangerschap is toegepast.


</doc>
<doc id="3039424" url="https://nl.wikipedia.org/wiki?curid=3039424" title="Thomas Caverhill Jerdon">
Thomas Caverhill Jerdon

Thomas Caverhill Jerdon (Durham, 12 oktober 1811 – Upper Norwood, 12 juni 1872) was een Britse arts, natuuronderzoeker, zoöloog (ornitholoog, ichtyoloog en herpetoloog) en plantkundige en schrijver over de flora en fauna van India. Hij maakte de eerste wetenschappelijke beschrijving van diverse soorten mieren, vissen, amfibieën, reptielen, vogels en zoogdieren en verzamelde ook bijzondere planten.

Thomas was de oudste zoon van Archibald Jerdon van Bonjedward. Zijn vader, die zelf een grote belangstelling had voor natuurlijke historie, wekte zijn interesse in de de studie van planten en dieren. Jerdon ging in 1828 letterkunde studeren aan de Universiteit van Edinburgh, maar volgde ook colleges natuurlijke historie bij professor Robert Jameson. In 1829 werd hij lid van de "Plinian Society", een club van natuuronderzoekers, waaronder Charles Darwin. Tussen 1829 en 1830 volgde hij een medische opleiding, voorafgaande zijn benoeming tot hulparts in dienst van de Britse Oost-Indische Compagnie.

Hij werd op 11 september 1835 benoemd en arriveerde op 21 februari in Madras (India). Aanvankelijk was zijn werk in India het behandelen van koortsen en dysenterie waardoor het koloniale leger in het district Ganjam werd geteisterd. Tijdens zijn verblijf daar beschreef hij de vogels van Oost-Ghats (een gebergte). In 1837 werd hij overgeplaatst naar een regiment Lichte Cavalerie dat gelegerd was in Trichinopoly. Vervolgens werd hij met dit regiment verplaatst naar Jalna in Midden-India. De daaropvolgende vier jaar bleef hij in Hoogland van Dekan. 

In 1841 logeerde hij als verlofganger in het heuvelland van het district Nilgiri en huwde hij daar met Flora Macleod. Flora was geïnteresseerd in kunst en plantkunde, speciaal in orchideeën. Daarna kreeg hij een benoeming als chirurg in burgerlijke dienst in het district Nellore. Hij had daar contacten met de plaatselijke bevolking, leerde de namen van vogels kennen en bestudeerde zo de natuurlijke historie van deze omgeving. In 1844 werd hij weer overgeplaatst naar Fort St. George als assistent-chirurg van het garnizoen. Daar maakte hij studie van de vissen in de Golf van Bengalen. 

Drie jaar later werd hij chirurg in burgerlijke dienst in de plaats Thalassery (district Kannur, Kerala). In deze functie was hij in staat om een groot aantal diersoorten uit het Malabargebied te bestuderen waaronder ook bijzondere mieren.

In 1851 trad hij weer in dienst van het leger waar hij in 1852 werd bevorderd tot chirurg bij Lichte Cavalerie in het district Sagar (Madhya Pradesh). 

In 1858, tijdens de vrede die werd gesloten na opstanden in 1857, wordt hij bevorderd tot arts/chirurg in de rang van majoor. Daarna verbleef hij op ziekteverlof in Darjeeling wat hem de kans bood de fauna van het himalayagebied te bestuderen. Daarna werd hij geplaatst bij een infanterieregiment in Birma.

In 1868 trad hij uit actieve dienst en kreeg hij een erebaan in Madras als "Deputy Inspector-General of hospitalsals". Om gezondheidsreden keerde hij in 1870 terug naar Groot-Brittannië waar hij in 1872 overleed in Upper Norwood.

Onmiddellijk na aankomst in India begon hij met het verzamelen van natuurhistorische specimens. Veel materiaal stuurde hij naar William Jardine. Hoewel veel van dit materiaal door de motten aangevreten in Schotland aankwam, resulteerde het toch in een publicatie van een catalogus van de vogels van India (1839/40).

Echter, Jerdons belangrijkste publicatie was "The Birds of India" een meerdelig werk waarin 1008 soorten werden behandeld dat verscheen in de jaren 1862 tot en met 1864. Hij had echter eigenzinnige opvattingen over de indeling van vogels. Hij was het bijvoorbeeld niet eens met het belang dat Charles Darwin hechtte aan omgevingsfactoren die invloed hebben op het uiterlijk van een soort.

Andere werken bevatten beschrijvingen van planten, mieren, amfibieën, reptielen, vogels en zoogdieren. Hij droeg substantieel bij aan de kennis van de fauna van India en ook die van Birma en Ceylon.

Jerdon was de auteur van 2 geslachten en 44 soorten van vogels die anno 2012 op de IOC World Bird List als zodanig erkend worden.

Als eerbetoon zijn Jerdons paapje ("Saxicola jerdoni"), Jerdons bladvogel ("Chloropsis jerdoni") en Jerdons koekoekswouw ("Aviceda jerdoni") naar hem genoemd. De plantkundige Robert Wight noemde een plantengeslacht ("Jerdonia", Gesneriaceae) naar hem. Albert Günther deed hetzelfde met de groefkopadder "Protobothrops jerdonii".


</doc>
<doc id="3040171" url="https://nl.wikipedia.org/wiki?curid=3040171" title="Antibacterieel spectrum">
Antibacterieel spectrum

Het antibacteriële spectrum van een antibioticum is een visuele voorstelling van de lijst met kiemen die gevoelig zijn voor het antibioticum. Als het er veel zijn, verspreid over verschillende bacteriefamilies, dan spreekt men over breedspectrumantibiotica, is er slechts één of enkele bacteriefamilies gevoelig, dan spreekt men over smalspectrumantibiotica. Deze laatste groep antibiotica is niet noodzakelijk inferieur, integendeel zorgen ze ervoor dat de bacterieflora van de patiënt grotendeels intact blijft, waardoor geen vervelende bijwerkingen als diarree of candidiasis optreden.


</doc>
<doc id="3040238" url="https://nl.wikipedia.org/wiki?curid=3040238" title="Pemetrexed">
Pemetrexed

Pemetrexed (INN) is een geneesmiddel dat gebruikt wordt in chemotherapie als antimetaboliet voor de bestrijding van bepaalde kankers. Het wordt door Eli Lilly and Company verkocht onder de merknaam "Alimta" als een steriel poeder dat met een infuus wordt toegediend. "Alimta" bevat het dinatriumzout van pemetrexed.

Pemetrexed is een foliumzuur-analoog en folaatantagonist. Het remt enzymen die nodig zijn voor DNA-synthese in (tumor)cellen; dit zijn de enzymen thymidylaatsynthetase (TS), dihydrofolaatreductase (DHFR) en glycinamide-ribonucleotide-formyltransferase (GARFT). Deze zijn nodig voor de synthese van de DNA-bouwstenen thymidine en purine-nucleotiden. 

Pemetrexed is geïndiceerd voor de tweedelijnsbehandeling van lokaal gevorderd of uitgezaaid niet-kleincellig longcarcinoom, na voorafgaande chemotherapie. Hiervoor is pemetrexed even effectief als docetaxel, maar bij pemetrexed werden minder bijwerkingen gerapporteerd.

In combinatie met cisplatine wordt het gebruikt voor de behandeling van pleuraal mesothelioom. De combinatie van cisplatine met pemetrexed is effectiever dan cisplatine alleen. De combinatie wordt ook gebruikt als eerstelijnsbehandeling van lokaal gevorderd of uitgezaaid niet-kleincellig longcarcinoom, behalve bij overwegend plaveiselhistologie. 

Contra-indicaties zijn neutropenie en trombopenie.

Zeer vaak (> 10%) voorkomende bijwerkingen van pemetrexed, alleen of in combinatie met cisplatine, zijn: misselijkheid, braken, anorexie, diarree, obstipatie, anemie, beenmergdepressie, stomatitis, faryngitis, vermoeidheid, huiduitslag, sensorische neuropathie en verminderde creatinineklaring.



</doc>
<doc id="3040660" url="https://nl.wikipedia.org/wiki?curid=3040660" title="Euthanasia Coaster">
Euthanasia Coaster

De Euthanasia Coaster is een concept voor een stalen achtbaan ontworpen om de passagiers te doden. In 2010 werd het ontworpen en gemaakt in een schaalmodel door Julijonas Urbonas, een doctor of Philosophy aan het Royal College of Art in Londen. Urbonas, die in een amusementspark heeft gewerkt, verklaart dat het doel van zijn concept achtbaan is om levens te nemen "met elegantie en euforie". Als praktische toepassingen van zijn ontwerp noemt Urbonas euthanasie of de doodstraf. Urbonas werd voor dit concept geïnspireerd door John Allen, voorzitter van de Philadelphia Toboggan Coasters, met zijn beschrijving van de ideale achtbaan als een die "24 mensen verstuurt welke allemaal dood terugkomen".

De anti-euthanasievereniging "Care Not Killing" heeft bezorgdheid geuit over het ontwerp. Het is immers een hypothetisch middel voor euthanasie.

Het ontwerp begint met een steil gebogen lift die de trein met 24 passagiers in twee minuten naar de 510 meter hoge top brengt. Vanaf daar neemt de trein een 500 meter lange daling waarbij de trein een snelheid bereikt van 360 kilometer per uur, dicht bij zijn eindsnelheid, waarna het in de eerste van de zeven enigszins clothoïde inversies rijdt. Elke inversie heeft een kleinere diameter dan de vorige om de 10 g te behouden. Na een scherpe bocht naar rechts bereikt de trein een recht stuk, waar het ​​lossen van lijken en laden van nieuwe passagiers kan plaatsvinden.

De Euthanasia Coaster zou haar passagiers doden door langdurige cerebrale hypoxie, of onvoldoende toevoer van zuurstof naar de hersenen. De rit met zeven inversies zou 10 g op haar passagiers leggen gedurende 60 seconden, wat voor g-krachtgerelateerde symptomen kan zorgen als kokervisus, flauwvallen of G-LOC (g-krachtafhankelijke bewusteloosheid). Afhankelijk van de tolerantie voor g-krachten per individuele passagier, zal de eerste of de tweede inversie cerebrale hypoxie veroorzaken, wat de passagier hersendood maakt. Volgende inversies dienen tegen onbedoeld overleven van bijzonder sterke passagiers.

Urbonas' concept trok media-aandacht toen het getoond werd als onderdeel van de HUMAN+ tentoonstelling op de Science Gallery in Dublin van april tot en met juni 2011. De tentoonstelling wilde de toekomst laten zien van de mens en technologie. Binnen dit thema belicht de Euthanasia Coaster vraagstukken die horen bij levensverlenging.


</doc>
<doc id="3041098" url="https://nl.wikipedia.org/wiki?curid=3041098" title="Bayer HealthCare">
Bayer HealthCare

Bayer HealthCare AG is een bedrijf en subgroep binnen de Duitse multinational Bayer Group. De subgroep houdt zich bezig met medische en farmaceutische producten en kent op haar beurt weer meerdere subdivisies. De subgroep is ontstaan door een samenvoeging van de farmaceutische afdeling van Bayer en het overgenomen Duitse bedrijf Schering AG in 2006. De subgroep opereert in verschillende landen via specifieke rechtspersonen, zoals in Nederland via de rechtspersoon Bayer B.V., HealthCare Pharmaceuticals. Tot 2008 stond het bedrijf ook wel bekend als Berlex.

De subgroep heeft, net zoals Bayer, haar hoofdkwartier in Leverkusen, Duitsland. Wereldwijd kent het bedrijf zo'n 55.000 werknemers en een omzet van meer dan 17 miljard euro. Het bedrijf kent vier subdivisies: Bayer Schering Pharma, Bayer Consumer Care, Bayer Animal Health en Bayer Medical Care. De farmaceutische divisie is hiervan verreweg het grootst.

Bayer heeft een lange geschiedenis in de medische en farmaceutische industrie. Enkele bekende producten van Bayer HealthCare over de jaren zijn:

In totaal zijn 19 medicijnen en behandelingen goedgekeurd door de Food and Drug Administration (FDA) en kunnen dus verkocht worden in de Verenigde Staten, maar daarnaast produceert het ook enkele thuisgeneesmiddellen zoals aspirine. Het is eigen aan de bedrijfstak dat een kleine hoeveelheid producten uiteindelijk het onderzoek van een groot aantal geneesmiddelen moet bekostigen, omdat de grote meerderheid van die geneesmiddelen niet effectief of veilig genoeg blijkt om goedgekeurd te worden door de betreffende instanties. Daarnaast is het patent op die geneesmiddelen slechts een relatief korte periode geldig, waarna concurrentie opspeelt en de prijzen worden gedrukt. Dit is ook duidelijk terug te zien in het portfolio van Bayer HealthCare, waar enkele tientallen producten voor een omzet van miljarden zorgt.

Het bedrijfsmodel van Bayer HealthCare is erop gericht om nieuwe medicijnen en behandelmethoden te ontwikkelen door zelf onderzoek te doen alsook door onderzoek halverwege de onderzoekscyclus (bijvoorbeeld voor/tijdens de zogenaamde 'clinical trials') "in te kopen" via bijvoorbeeld bedrijfsovername. In het onderzoek van de farmaceutische divisie ligt de nadruk anno 2013 voornamelijk op medicijnen voor de behandeling en voorkoming van hart- en vaatziekten, geslachtsspecifieke middelen (zoals anticonceptiemiddelen en erectiebevorderende middelen) en middelen ter behandeling van kanker.


</doc>
<doc id="3041427" url="https://nl.wikipedia.org/wiki?curid=3041427" title="Efavirenz">
Efavirenz

Efavirenz (INN) is een antiretroviraal geneesmiddel dat in combinatie met andere antivirale middelen gebruikt wordt voor de behandeling van hiv-1-infecties. Het geneest de infectie niet maar remt de ontwikkeling van aids-gerelateerde infecties en ziekten.

Efavirenz is de actieve stof in de middelen "Sustiva" van Bristol-Myers Squibb en "Stocrin" van MSD. Het werd ontwikkeld door het Amerikaanse Merck & Co. Het is inmiddels ook als generiek geneesmiddel verkrijgbaar. "Efavirenz Teva" van Teva is in januari 2012 in de Europese Unie toegelaten.

Efavirenz is een niet-nucleoside reverse-transcriptaseremmer (NNRTI). Ze belemmert de werking van het enzym reverse-transcriptase, dat door het virus wordt geproduceerd en waardoor het zich in het lichaam kan vermeerderen.

Mogelijke bijwerkingen van het gebruik van efavirenz zijn o.a. huiduitslag, duizeligheid, misselijkheid, hoofdpijn en vermoeidheid, en psychische stoornissen zoals depressie en slapeloosheid.



</doc>
<doc id="3041455" url="https://nl.wikipedia.org/wiki?curid=3041455" title="Voriconazol">
Voriconazol

Voriconazol (INN) is een triazool antimycoticum voor de behandeling van progressieve, mogelijk levensbedreigende schimmelinfecties, waaronder invasieve aspergillose veroorzaakt door "Aspergillus", ernstige invasieve candidiasis (vooral indien de schimmel resistent is tegen fluconazol), en ernstige infecties veroorzaakt door "Scedosporium" of "Fusarium".

Voriconazol is de actieve stof in het middel "Vfend" van Pfizer. Vfend werd op 19 maart 2002 vergund in de Europese Unie.

Antischimmelmiddelen van de triazoolgroep verhinderen de vorming van ergosterol, dat in de celmembranen van de schimmels voorkomt. Daardoor kan de schimmel zich niet meer vermeerderen en sterft hij af.

De meest voorkomende bijwerkingen zijn perifeer oedeem (opzwelling van de armen en benen), hoofdpijn, gezichtstoornissen (waaronder wazig zien, veranderingen van de kleurwaarneming en overgevoeligheid voor licht), maagpijn, misselijkheid, braken, diarree, huiduitslag en koorts.



</doc>
<doc id="3041893" url="https://nl.wikipedia.org/wiki?curid=3041893" title="Emma Kinderziekenhuis">
Emma Kinderziekenhuis

Het Emma Kinderziekenhuis (EKZ) is een Amsterdams kinderziekenhuis, opgericht in 1865 en sinds 1989 geïntegreerd in het Amsterdams Academisch Medisch Centrum.

Het Emma Kinderziekenhuis neemt de bovenste verdieping van het hoofdgebouw, gelegen in Amsterdam Zuidoost, in. In het ziekenhuis zijn een aantal voorzieningen waaronder de eigen ziekenhuisomroep Emma TV, een infotheek, een ziekenhuisschool, een bioscoop en een restaurant met dakterras.

Het EKZ werd in 1865 opgericht door de vereniging 'Het Kinderziekenhuis', onder bezieling van stadsarts dr. Samuel de Ranitz, hij werd de eerste geneesheer-directeur van het ziekenhuis.

De eerste locatie was het vroegere "Engelse Weeshuis", gelegen aan de Oudezijds Achterburgwal. Er was een beperkte capaciteit van twaalf bedden. Dankzij giften van particulieren kon men reeds zes jaar later met de bouw van een nieuw ziekenhuis starten aan de Sarphatistraat.

Het hoofdgebouw werd in 1873 afgewerkt en daarmee steeg de beddencapaciteit naar 50 tot 60 bedden in vier zalen. In 1876 volgde een isolatiegebouw en in 1884 een operatieafdeling. In 1892 kon een polikliniek toegevoegd worden in een nieuwe westelijke vleugel, en een aparte zuigelingenafdeling. In 1899 werd aan de naam van het Kinderziekenhuis deze van koningin Emma toegevoegd. Het EKZ bleef uiteindelijk 117 jaar lang gevestigd aan de Sarphatistraat, tot december 1988 en de opname in het AMC en diens nieuwbouw.

In 2009 werd een grote verbouwing gestart aan het Emma Kinderziekenhuis AMC. Reden voor de vernieuwing was dat de afdelingen in het AMC niet meer volledig voldeden aan de eisen van deze tijd. Ouders willen graag meer privacy en voorzieningen, en voor de kinderen is het belangrijk dat ze zoveel mogelijk activiteiten kunnen ontplooien. Vooral bij langdurige en herhaalde opnames (chronisch zieken) is het van belang de aansluiting met thuis, school en vrienden niet te verliezen. 

De verbouwing vond plaats in fasen:
Op 7 oktober 2015 werd het nieuwe ziekenhuis geopend door koning Willem-Alexander.



</doc>
<doc id="3043519" url="https://nl.wikipedia.org/wiki?curid=3043519" title="Stapelbed">
Stapelbed

Een stapelbed is een meubelstuk waarbij een bed boven op een ander bed is geplaatst. Met een stapelbed kunnen twee of meer personen in dezelfde kamer slapen én daarbij ruimte besparen door zo weinig mogelijk van de beschikbare vloeroppervlakte gebruik te maken. Stapelbedden worden daarom gebruikt op plaatsen met een beperkt vloeroppervlak zoals op een schip of een garnizoen of op plaatsen waar de beschikbare ruimte zoveel mogelijk tot nuttig gebruik moet dienen zoals in studentenhuizen, zomerkamphutten, jeugdherbergen, kinderkamers en gevangeniscellen.

Stapelbedden worden gewoonlijk ondersteund door vier palen, op elke hoek van het bed een. Om het bovenste bed te bereiken, wordt een ladder gebruikt. Het bovenste bed is meestal omringd door een reling om te voorkomen dat de slaper eruit valt. Vanwege de noodzaak van een ladder en de hoogte van het bed is het bovenste bed van een stapelbed niet aanbevolen voor kinderen jonger dan zes jaar.

Een hoogslaper is een verhoogd bed, vergelijkbaar met een stapelbed maar dan zonder het onderste bed, zodat het vloeroppervlak vrij ligt. Soms is onder het bed een meubel ingebouwd zoals een bureau of een bank.


</doc>
<doc id="3044519" url="https://nl.wikipedia.org/wiki?curid=3044519" title="DIVA-vaccin">
DIVA-vaccin

Een DIVA-vaccin (“Differentiating Infected from Vaccinated Animals”) is een speciaal soort vaccin, waardoor het mogelijk is onderscheid te maken tussen geïnfecteerde en gevaccineerde dieren.

DIVA-vaccins dragen ten minste één epitoop minder dan het corresponderende micro-organisme dat in het veld circuleert. Een bijbehorende diagnostische test die antilichamen tegen dat bewuste epitoop aantoont, stelt het laboratorium derhalve in staat om dat onderscheid daadwerkelijk te maken.

De eerste DIVA-vaccins (vroeger marker vaccins, maar sinds 1999 DIVA-vaccins genoemd) en bijbehorende diagnostische testen zijn ontwikkeld door J.T. van Oirschot en collega’s op het Central Veterinary Institute te Lelystad, Nederland. 
Zij ontdekten dat sommige gebruikte vaccins tegen pseudorabies (ook wel de ziekte van Aujeszky genoemd) deleties in het virale genoom (waaronder het gE gen) vertoonden. Daarom werden monoclonale antilichamen geproduceerd tegen het gE-glycoproteïne en daarmee werd een ELISA test ontwikkeld die antilichamen tegen het gE aantoont. Daarnaast construeerden zij nieuwe genetisch gemanipuleerde gE-negatieve vaccins.
Volgens hetzelfde principe ontwikkelden zij DIVA-vaccins en bijbehorende diagnostische testen tegen boviene herpesvirus-1 infecties. 

De DIVA-strategie is in verschillende landen toegepast om pseudorabies geheel uit te roeien. Daartoe werden de varkenspopulaties eerst intensief gevaccineerd en daarna gescreend met de bijbehorende diagnostische tests. De aldus opgespoorde geïnfecteerde varkens werden vervolgens uit de populatie verwijderd. Boviene herpesvirus 1 DIVA-vaccins en diagnostische tests worden ook uitvoerig in de praktijk toegepast.

Wetenschappers hebben het DIVA principe toegepast of zijn nog druk doende het toe te passen op een aantal infectieziekten, zoals bijvoorbeeld klassieke varkenspest, vogelgriep, Actinobacillus pleuropneumonia en Salmonella infecties bij varkens.


</doc>
<doc id="3046331" url="https://nl.wikipedia.org/wiki?curid=3046331" title="Eetbui">
Eetbui

Een eetbui (informeel ook "vreetbui" genoemd) is een moment waarop mensen een grote behoefte hebben aan eten.

Een triviale oorzaak is dat men gewoon trek heeft, maar meestal is er een psychologische reden: men is bijvoorbeeld boos, geïrriteerd of erg verdrietig. Wanneer de eetbuien aanhouden of met een psychologische reden gepaard gaan, is er meestal sprake van een eetstoornis die kan uitmonden in boulimia of een eetbuistoornis, ook wel "binge eating disorder".

Tevens kunnen eetbuien als bijwerking van medicatie voorkomen, of bij het gebruik van marihuana.



</doc>
<doc id="3046493" url="https://nl.wikipedia.org/wiki?curid=3046493" title="Empty nose syndrome">
Empty nose syndrome

In de keel- neus- en oorheelkunde beschrijft empty nose syndrome (ENS) een neus die fysiologisch is verminkt door overmatige chirurgische verwijdering van neusschelpen in de neus (vooral de onderste neusschelpen) in een chirurgische procedure die bekendstaat als “conchareductie" of “conchotomie”. Het is daarom een iatrogene aandoening die vermeden kan en moet worden.
De twee belangrijkste lichamelijke symptomen zijn:

Andere overheersende symptomen zijn gebrek aan goede nachtrust en chronische vermoeidheid. De chronische aard van de lichamelijke symptomen heeft een belangrijke invloed op de levenskwaliteit en het welzijn van de patiënt, en veroorzaakt moeite met concentreren, bezorgdheid over symptomen, angst en klinische depressie. Ook de ontwikkeling van astma en chronische bronchitis is niet ongewoon, aangezien de neus de beschermer van de longen is.

Het is bekend dat de neusschelpen de belangrijkste structuren van de neus zijn die lucht bevochtigen, warmte uitwisselen, lucht filteren, luchtstroom sturen en luchtstroom voelen. Ze sturen, verwarmen, bevochtigen en filteren de luchtstroom door deze rondom zich heen te stroomlijnen terwijl de lucht door de neus beweegt, waardoor het slijmvliesoppervlak dat in contact komt met de luchtstroom aanzienlijk wordt vergroot. Hun volledigheid en functie is van cruciaal belang voor het behoud van de gezondheid en fysiologie van neus en bijholten. Ze zijn aerodynamisch van bouw van voor naar achter en ontworpen om de ademhaling niet te veel te belemmeren terwijl ze de luchtstroom bewerken.

De neusschelpen spelen een essentiële rol in de bescherming van de binnenste neusslijmvliezen en in het laten herstellen en regenereren ervan. Een normale neus van een volwassene bewerkt gemiddeld 10000 liter lucht per 24 uur, en heeft dan ook een rustperiode nodig om te herstellen en een goede gezondheid en integriteit te behouden van de laag van delicaat luchtwegepitheel dat de nasale luchtweg en bijholten geheel bekleedt. Het herstel van de neus komt tot stand door een fenomeen dat de neuscyclus heet. Elke 3-6 uur zwelt één kant van de neus op met bloed terwijl de andere kant minder gezwollen blijft – zo wordt het grootste deel van de werklast van de ademhaling gedragen door de niet gezwollen kant, terwijl de opgezwollen kant rust en herstelt. Als een onderste neusschelp verkleind of weggesneden is, kan de neuscyclus de kant waar dat is gebeurd niet meer volledig laten opzwellen, en is dus veel van het natuurlijke herstelvermogen van die kant verloren gegaan.

Er zijn meestal drie paar neusschelpen in de menselijke neus - de onderste neusschelpen, de middelste neusschelpen en de bovenste neusschelpen. Elk paar is zeer verschillend van afmeting en vorm, en elk beschermt een ander gebied van de neusholte. De onderste neusschelpen zijn de grootste en strekken zich uit over het gehele onderste deel van de neusholte, vanaf de voorzijde van de neus tot bijna de neuskeelholte. Aangezien de onderste neusschelpen de grootste zijn en de eerste die de ingeademde lucht verzachten, heeft hun verlies het meest radicale effect op de fysiologie van het resterende slijmvlies. De middelste neusschelpen zweven boven de onderste neusschelpen en beginnen vanaf ongeveer het middendeel van de neusholte. Zij zijn veel kleiner en herbergen, in tegenstelling tot de onderste neusschelpen, enkele uiteinden van reukzenuw en beschermen het bovenste deel van de neusholte, in het bijzonder de bundel reukzenuwen in het dak van de neus en de openingen van de zeefbeen- en voorhoofdsholten. Verlies ervan zal een kleinere rol spelen in de algehele vermindering van de in de neus vastgehouden warmte en vochtigheid, maar het kan de kwaliteit van de reukzin en de gezondheid van de zeefbeen- en voorhoofdsholten beïnvloeden. De bovenste neusschelpen zijn zeer klein in vergelijking met de onderste en middelste en hebben als enige rol de laatste beschermingslinie te zijn rond de bulbus olfactorius. 

Het verlies van te veel neusschelpweefsel kan tot gevolg hebben dat het resterende slijmvlies in de nabijheid van de plaats van verwijdering en direct achter en boven dat gebied geleidelijk steeds meer ontstoken raakt, droger wordt, metaplasie en endertitis ondergaat en uiteindelijk atrofisch wordt. Als gevolg hiervan worden alle vier de functies van de neus aangetast: ademhaling, verdediging, reukzin en klankvorming. Het kan vele jaren duren voordat deze aantasting volledig tot ontwikkeling komt, hetgeen de juiste diagnose bemoeilijkt. 
ENS wordt soms gezien in patiënten die relatief weinig neusschelpweefsel verloren hebben en wiens neusschelpen een bijna normale omvang lijken te hebben. Dit geldt in het bijzonder wanneer het voorste deel van de onderste neusschelp is weggesneden, gezien de belangrijke rol die dit deel speelt in de inwendige neusklep. ENS symptomen worden door patiënten vaak snel na een conchareductie gevoeld.

De arts dient ENS te vermoeden wanneer de volgende bevindingen aanwezig zijn: de patiënt klaagt over een slechte neusademhaling en vaak een meedogenloos gevoel van verstikking of kortademigheid, ondanks dat de nasale luchtweg duidelijk (meestal overduidelijk) open is. De patiënten klagen meestal ook over droogheid in de neus. Deze symptomen verschenen pas nadat de patiënt een conchareductie onderging, soms vele jaren later.

Bij onderzoek zou de neusholte er abnormaal ruim uit moeten zien door het ontbreken van (een deel van) één of beide neusschelpen (de onderste en/of middelste neusschelpen). Slijmvliespathologie varieert sterk. Bij sommige patiënten is het slijmvlies droog en bleek als gevolg van metaplasie, in andere is het rood als gevolg van chronische ontsteking. Korstvorming kan variëren van afwezig tot ernstig. De symptomen en bevindingen worden verondersteld te worden veroorzaakt door abnormale aerodynamica, chronische ontstekingen en droogte, die leiden tot het verlies van het voelen van luchtstroom, hetgeen voelt als benauwdheid.

De diagnose is vaak moeilijk omdat de resterende weefsels (in reactie op de droogte en constante verergering door over-turbulente luchtstromen) gewoonlijk hypertrofisch blijken te zijn.

Er is zeer weinig onderzoek gedaan naar deze aandoening en nauwelijks lange-termijn follow-ups. Al vele jaren werd deze aandoening over het hoofd gezien of verkeerd geïnterpreteerd vanwege secundaire problemen die meestal optreden na radicale conchareducties. Bijvoorbeeld, de resterende slijmvliesstructuren (het neustussenschot en de resterende neusschelpen) worden vaak hypertrofisch, waardoor er een werkelijke fysieke obstructie ontstaat boven op de reeds bestaande paradoxale obstructie.

Het ontbreken van lange termijn follow-up van patiënten met deze aandoening maakt het moeilijk om het percentage patiënten te schatten, dat eventueel een spontane genezing of althans een voldoende grote verbetering van hun symptomen verkrijgt. Maar, gezien het feit dat het verlies van de normale inwendige neusanatomie de belangrijkste oorzaak van de symptomen is, is het niet waarschijnlijk dat deze aandoening uit zichzelf kan genezen.

Dr Eugene Kern, die de term "empty nose syndrome ' bedacht, beweert dat deze aandoening vaak erger wordt door de jaren heen door toenemende slijtage van het resterende slijmvlies in de neusholte, omdat het gebrek aan neusschelpen het slijmvlies blootstelt aan bovenmatig grote stromingen van ongefilterde en onbewerkte lucht bij elke inademing. Sterker nog, hij beweert dat er een onbekende drempel in verlies van neusschelpweefsel is, waarboven het neusslijmvlies zich niet kan herstellen van de dagelijkse aanval van de directe luchtstroom. Kern en Moore voerden een grote retrospectieve studie uit met 242 patiënten die zij gedurende meerdere jaren zorgvuldig onderzochten in de Mayo Clinic in Rochester (MN, USA), en die allen een vorm van gedeeltelijke of radicale conchareductie hadden ondergaan, waarna ze symptomen van atrofische rinitis kregen. Ze noemden deze aandoening “empty nose syndrome” (lege neus syndroom) om duidelijk te maken hoe onnatuurlijk deze neuzen eruitzagen in CT onderzoek en bij lichamelijk onderzoek. Ze benadrukten hoe zeer deze aandoening de levenskwaliteit en het welzijn van de patiënten had aangetast en het feit dat bij veel van de patiënten de symptomen door de jaren heen leken te verergeren, wijzend op verdere schade en slijtage als gevolg van het verlies van bescherming door neusschelpen, omdat er geen andere oorzaak was die dit zou kunnen verklaren.
Hun bevindingen bevestigden vroege conclusies over conchareductie die werden aangenomen door KNO-gemeenschappen wereldwijd nadat deze operaties aan het eind van de 19e eeuw werden gestart, en die bovendien worden onderbouwd door verschillende prominente andere studies uit het eind van de 20e eeuw die patiënten bestudeerden die radicale onderste neusschelpverwijdering hadden ondergaan. Desalniettemin zijn sommige aanhangers van conchareducties nog niet overtuigd, aangezien er een aantal lange-termijn follow-up studies zijn die beweren geen grote ongewenste lange-termijn effecten te hebben gevonden. De controverse blijft daardoor bestaan, hoewel bij de meeste neuschirurgen de slinger tegenwoordig is teruggezwenkt in de richting van het belang van het behoud van zo veel mogelijk neusschelpweefsel bij het uitvoeren van conchareducties.

Om de risico's van slijmvliesatrofie te verminderen kunnen patiënten iets van het verloren vocht vervangen door hun inwendige neusoppervlak te bestrijken met beschermende gels en het gebruik van zoute nevel sprays en spoelingen, maar het lijkt erop dat, tenzij de neusschelpen functioneel worden gereconstrueerd, er weinig hoop is op volledig herstel van deze aandoening.

De afgelopen jaren zijn er verscheidene rapportages geweest over pogingen de onderste neusschelpen te reconstrueren door implantatie van verschillende implantatiematerialen onder het slijmvlies, in een poging de normale nasale aerodynamica en fysiologie herstellen. Het aantal patiënten waarover werd gerapporteerd was erg klein en de follow-up was relatief kort, maar de resultaten gaven enige hoop. Een studie die in 2010 werd gepubliceerd concludeerde dat operatieve verkleining van de open dwarsdoorsnede van een ‘empty nose’ om de aerodynamica positief te beïnvloeden en om de weerstand in de luchtweg te vergroten evenwel niet de luchtbewerkende functie van de neus verandert, die dus onherstelbaar beschadigd is. Een andere studie rapporteerde dat, wanneer trilhaarcellen verloren zijn gegaan door degeneratie van het neusslijmvlies, zelfs operatieve sluiting van de neusgaten het aantal trilharen niet meer doet toenemen.

Er is hoop bij patiënten dat met de recente vooruitgang in regeneratieve geneeskunde KNO-artsen naar manieren zullen gaan zoeken om stamcel- en weefselmanipulatie-technologie te gebruiken om de onderste neusschelpen volledig te reconstrueren en de neus weer normaal te maken.

Niet-chirurgische behandelingsopties zijn bedoeld om de gezondheid van het resterende neusslijmvlies in de ENS neus te behouden en te verbeteren door dit vochtig en vrij van infecties en irritatie te houden en door het in stand houden van een goede bloedtoevoer:


Chirurgische behandeling omvat het weer vernauwen van de te veel vergrote neusholte -hetzij door het verdikken van de gedeeltelijk weggesneden neusschelpen met biologisch implantatiemateriaal (wanneer ten minste 50% van de onderste neusschelpen overgebleven zijn van anterior naar posterior) ofwel door kunstmatige neusschelpen te maken door submucosale implantatie tussen submucosa en bot op belangrijke plaatsen in de neusholte. Natuurlijk is in sommige gevallen een gecombineerde aanpak de beste keuze. Het grootste probleem met implantatiechirurgie is het behalen van een duurzame volumevergroting die niet wordt geabsorbeerd met de tijd. Soms moet een procedure meerdere keren worden herhaald om een duurzaam resultaat te verkrijgen. De fysiologische locatie voor een implantaat is de zijwand van de neusholte, vanwaar de onderste neusschelpen oorspronkelijk uitstaken. Een eenvoudigere locatie voor implantatie is het neustussenschot, maar deze is minder gunstig omdat het niet de natuurlijke ligging van de neusschelpen is en het de luchtstroom te veel kan belemmeren.

De achterliggende gedachte van de operatie is de natuurlijke geometrie van de contouren van de luchtpassages in de neus (de onderste, middelste en bovenste neusgangen) zo veel mogelijk te herstellen, om de luchtstroom net genoeg te verminderen om de normale waarden van inwendige neusvochtigheid en –temperatuur terug te krijgen, waardoor het slijmvlies zich kan herstellen en de luchtstroom goed genoeg gevoeld wordt. Het is van groot belang om dit te doen terwijl men probeert de normale aerodynamica van de luchtstroom in de neus te herstellen, anders zal neusverstopping optreden.

Pre-chirurgische planning heeft een enorme impact op het succes van de procedure. De chirurg wordt geadviseerd om voorafgaand aan de implantatie een wattentest uit te voeren: de chirurg plaatst in zoutoplossing gedrenkte stukjes watten op de vooraf geplande plaats van implantatie om het implantaat te simuleren. Hierdoor beperkt en normaliseert hij de nasale luchtstromingspatronen. Dit herstelt iets van de nasale aerodynamica. Door verschillende locaties uit te proberen overeenkomstig de feedback van de patiënt over de kwaliteit van de ademhaling en andere ENS-symptomen is het mogelijk om de exacte positie van de implantaten en hun geschatte vorm en grootte vast te stellen.

Neusschelpweefsel is uniek en er zijn geen potentiële donorplaatsen in het lichaam waaruit gelijkaardig weefsel is te oogsten. In de neus is vorm echter gelijk aan functie. Het is dus mogelijk om enige functie te herstellen door herstel van de natuurlijke contouren en verhoudingen van de neuspassages: Het is mogelijk om in de neusholten een kunstmatige structuur te maken die lijkt op een neusschelp, en om zo weer iets terug te winnen van de capaciteit van de neus om de luchtstroom adequaat te weerstaan, stroomlijnen, verwarmen, bevochtigen, filteren en voelen.

Het verdikken van sub-mucosa en mucosa om een kunstmatige neusschelp te creëren, kan bereikt worden door het implanteren van enig ondersteunend materiaal tussen het bot / kraakbeen en ook in de submucosale laag. Veel materialen zijn in de afgelopen 100 jaar uitgeprobeerd. In de meeste gevallen werd de operatie verricht om warmte en vochtigheid terug te brengen in atrofische neuzen.

In het algemeen kunnen de implantatiematerialen worden verdeeld in 3 groepen:

Het ideale implantatiemateriaal, anders dan echt origineel neusschelpweefsel, moet iets zijn met lage uitdrijvings- en afstotingsgraden, minimaal infectierisico, en - heel belangrijk - een structuur bieden die sterk en verdraaglijk genoeg is en tegelijkertijd goede doorlaatbaarheid biedt voor bloedvatinlijving, wat de sleutel lijkt te zijn tegen lange-termijnabsorptie.



</doc>
<doc id="3046694" url="https://nl.wikipedia.org/wiki?curid=3046694" title="Ureumcyclus">
Ureumcyclus

De ureumcyclus is een cyclisch proces van ureumvorming uit koolstofdioxide en ammoniak. Dankzij deze cyclus zijn gewervelde landdieren in staat hun overtollige stikstof uit te scheiden in een niet-giftige en goed in water oplosbare vorm, namelijk via de urine. Deze cyclus werd in 1932 opgehelderd door Hans Krebs en Kurt Henseleit. Vijf jaar later zou Krebs ook de citroenzuurcyclus ophelderen.

Afvoer van de stikstof in de vorm van ammoniak is geen optie. De hoeveelheid ammoniak, afhankelijk van de voeding ongeveer 1 mol per dag, zou een grote belasting voor het lichaam tot gevolg hebben. Ureum is onder fysiologische omstandigheden op zuur/basegebied niet actief, maar wel goed water-oplosbaar.

De stikstof die moet afgescheiden worden, komt vrij bij de afbraak van aminozuren, waarbij asparaginezuur en glutaminezuur als laatste tussenschakel dienen.

De eerste stap in de ureumcyclus is de vorming van carbamoylfosfaat uit koolstofdioxide, ammoniak en ATP; N-acetylglutamaat treedt hierbij op als activator. Carbamoylfosfaat reageert vervolgens met de δ-aminogroep van ornithine tot citrulline. Deze laatste verbinding neemt nog een aminogroep op, onder vorming van arginine, in een tweestapsproces, waarin eerst condensatie met asparaginezuur plaatsvindt en daarna fumaraat weer wordt afgesplitst. Door het enzym arginase wordt arginine ten slotte gesplitst in ureum en ornithine, waarmee een nieuwe cyclus kan beginnen.


</doc>
<doc id="3046898" url="https://nl.wikipedia.org/wiki?curid=3046898" title="1,3-propaandiamine">
1,3-propaandiamine

1,3-propaandiamine is een organische verbinding met als brutoformule CHN. De stof komt voor als een kleurloze vloeistof met een scherpe, ammoniakachtige geur, die mengbaar is met water.

1,3-propaandiamine wordt bereid door de additie van ammoniak aan acrylonitril, gevolgd door hydrogenering.

1,3-propaandiamine wordt gebruikt bij de productie van fotochemicaliën, houtbeschermingsmiddelen, geneesmiddelen en pesticiden. Verder wordt het aangewend als harder voor epoxyharsen. In het laboratorium kan het gebruikt worden als organische base.

Azetidine wordt bereid door thermische omzetting van 1,3-propaandiamine met zoutzuur:

1,3-propaandiamine ontleedt bij verhitting of bij verbranding, met vorming van giftige dampen van stikstofoxiden. De stof is een sterke base, ze reageert hevig met zuren en is corrosief. Ze reageert met sterk oxiderende stoffen, anhydriden en acylchloriden. 1,3-propaandiamine reageert ook met kwik, waarbij schokgevoelige stoffen worden gevormd en waardoor brand- en ontploffingsgevaar ontstaat.

De stof is corrosief voor de ogen, de huid en de luchtwegen. Inademing van de damp of inslikking van de vloeistof kan longoedeem en ernstige inwendige brandwonden (onder andere aan de slokdarm) veroorzaken. 1,3-propaandiamine wordt geabsorbeerd doorheen de huid en is als zodanig zeer toxisch.



</doc>
<doc id="3047070" url="https://nl.wikipedia.org/wiki?curid=3047070" title="Perla Santos-Ocampo">
Perla Santos-Ocampo

Perla Santos-Ocampo (Dagupan, 25 juli 1931 - 29 juni 2012) was een Filipijns kinderarts en wetenschapper. Ze werd in 2010 tot nationaal wetenschapper van de Filipijnen benoemd.

Perla Santos-Ocampo werd geboren als Perla Dizon op 25 juli 1931 in Dagupan. Haar ouders waren Elpidio Dizon en Generosa Oreta. Ze studeerde geneeskunde aan de University of the Philippines en behaalde haar bachelor-diploma in 1955. Ze voltooide haar opleiding als arts af door coschappen in het Philippine General Hospital. Aansluitend was ze wetenschappelijk medewerker van de Case Western Reserve University in de Amerikaanse stad Cleveland. Later werkte ze jarenlang als kinderarts in de Filipijnen. Samtos-Ocampo deed onderzoek naar onder andere diarree en naar ondervoeding bij kinderen. Haar resultaten waren op deze terreinen waren van groot belang voor het ontwikkelen van beleid voor diarree-gerelateerde ziekten door het Ministerie van Gezondheid. Van 1994 tot 1999 was ze kanselier van de University of the Philippines. In deze functie was ze verantwoordelijk voor het opzetten en ontwikkelen van academische opleidingen voor medici. Ook speelde ze een belangrijke rol bij de oprichting van het National Institute of Health en het National Telehealth Center. 

Santos-Ocampo bekleedde zowel nationaal en internationaal vele belangrijke posities. Zo was ze jarenlang adviseur de World Health Organization (WHO). Van 1980 tot 1982 was ze lid van een panel van adviseurs inzake zorg voor moeder en kind. Daarna zat ze van 1987 tot 1993 in een adviesgroep van de WHO over de controle van diarree-gerelateerde ziekten. Van 1989 tot 1992 was ze president van de International Society of Tropical Pediatrics (ISTP). 
Voor haar onderzoek en bijdrage aan de pediatrie werd Santos-Ocampo in 1994 toegelaten tot de National Academy of Science and Technology. In 2010 werd ze voorgedragen voor de titel van nationaal wetenschapper van de Filipijnen en op 26 juni kreeg ze deze onderscheiding door president Benigno Aquino III uitgereikt.

Perla Santos-Ocampo overleed in 2012 op 80-jarige leeftijd aan de gevolgen van darmkanker. Ze was getrouwd met Carlomagno Santos-Ocampo en had twee kinderen: Carlo en Cynthia.



</doc>
<doc id="3048281" url="https://nl.wikipedia.org/wiki?curid=3048281" title="Cornelis Frans Jacobus Blooker (1852-1912)">
Cornelis Frans Jacobus Blooker (1852-1912)

Cornelis Frans Jacobus Blooker (Amsterdam, 16 september 1852 - Voorburg, 3 juni 1912) was een Amsterdamse arts en wethouder, en lid van de Tweede Kamer der Staten-Generaal.

Cornelis was de zoon van de doopsgezinde cacaofabrikant Cornelis Frans Jacobus Blooker en zijn vrouw Geertje Schuit. Cornelis jr. studeerde geneeskunde aan de Hogeschool te Leiden van 1872 tot 1878, deed in 1877 artsexamen en promoveerde op dissertatie ("Over de oorzaak van den dood na ontbinding der poortader"). Tijdens zijn studie was hij rector bij het Amsterdamsch Studenten Corps. In 1878 trouwde hij te Leeuwarden met Antje van der Heide. Vervolgens ging hij aan de slag als huisarts te Amsterdam, wat hij tot 1900 zou blijven. 

Van 1892 tot 1906 was Blooker gemeenteraadslid in Amsterdam, en in 1895 werd hij wethouder. In 1896 werd hij daarnaast wethouder - eerst van publieke werken, later armwezen en openbare gezondheid. In 1905 verruilde hij de gemeentelijke politiek voor de Haagse, en werd hij lid van de Tweede Kamer der Staten-Generaal, waar de oud-liberaal in 1806 lid werd van de Bond van Vrije Liberalen. In de Kamer sprak hij vooral over volksgezondheidszaken, maar ook over enkele waterstaatkundige onderwerpen. In 1907 verhuisde hij naar Voorburg, en in 1909 werd hij bij de verkiezingen verslagen door een ARP-politicus. 

Naast zijn politieke carrière was hij ook actief in diverse geneeskunde-gerelateerde functies. Zo was hij voorzitter van de geneeskundige commissie van het Algemeen Ziekenfonds voor Amsterdam, voorzitter van de Geneeskundige Kring te Amsterdam (vanaf 1891), secretaris van de Noord-Hollandse vereniging Het Witte Kruis en lid/voorzitter van de gemeentelijke gezondheidscommissie. Daarnaast was hij voorzitter van het Burgerlijk Armbestuur te Amsterdam, lid van de Raad van Commissarissen van de Stadsbank van Leening, voorzitter van de commissie van advies voor de bouw van de nieuwe koopmansbeurs, lid van het College van Curatoren van de Universiteit van Amsterdam (vanaf 1905) en voorzitter van de Nederlandsche Maatschappij tot bevordering van de Geneeskunst, afdeling 's-Gravenhage. Ook was hij medeoprichter van het Tijdschrift voor Sociale Hygiëne.


</doc>
<doc id="3048679" url="https://nl.wikipedia.org/wiki?curid=3048679" title="Depressieve stoornis niet anderszins omschreven">
Depressieve stoornis niet anderszins omschreven

Depressieve stoornis NAO (Engels: "depressive disorder not otherwise specified", DD-NOS) is een groepsnaam voor symptomen die niet onder andere depressieve stoornissen te plaatsen zijn. DD-NAO omvat "elke depressieve stoornis die niet voldoet aan de criteria voor een specifieke aandoening".

Voorbeelden van stoornissen in deze categorie omvatten die welke soms beschreven worden als "milde depressieve stoornis" en "herhalende korte depressie".

De categorie "depressieve stoornis NAO" omvat stoornissen met kenmerken van een depressie die niet voldoen aan de classificatie voor een depressieve stoornis, dysthyme stoornis, aanpassingsstoornis met depressieve stemming of aanpassingsstoornis met gemengde angst en depressieve stemming. Sommige depressieve symptomen kunnen onderdeel zijn van een angststoornis Niet Anderszins Omschreven.



</doc>
<doc id="3048707" url="https://nl.wikipedia.org/wiki?curid=3048707" title="Karl Kollwitz">
Karl Kollwitz

Dr. Karl Kollwitz (Rudau (nabij Koningsbergen), 13 juli 1863 - Berlijn, 19 juli 1940) was een Duits medicus en de zoon van Frederick Kollwitz en Dorothea Kollwitz.

Karl werd op 15-jarige leeftijd wees en kwam zo in het weeshuis van Koningsbergen terecht. Toch slaagde hij erin om aan de universiteit geneeskunde te studeren. Hij was ook reeds op jonge leeftijd gepassioneerd door politiek en trad als jonge man toe tot de Sociaal-Democratische Partij (SPD). 
Hij studeerde in 1891 af en huwde in ditzelfde jaar met Käthe Kollwitz. Ze gingen wonen op een appartement in de 25 Weissenburger Strasse, Wärther Platz te Berlijn. Daar startte hij ook zijn artsenpraktijk. Als socialist wilde Karl de armen dienen en maakte hij gebruik van de door Otto von Bismarck geïntroduceerde ziekteverzekering. Dit was het eerste Europese systeem van ziekteverzekering waarin de ongevallen en ziekte van de werknemers en hun familie werd gedekt door de overheid. 
In 1892 werd zijn oudste zoon Hans Kollwitz geboren, 4 jaar later hun tweede zoon Peter Kollwitz. Rond 1938 kreeg hij het verbod om zijn praktijk als arts verder te zetten.

Na een mislukte oogoperatie van cataract is hij net voor het uitbreken van de Tweede Wereldoorlog overleden.


</doc>
<doc id="3050259" url="https://nl.wikipedia.org/wiki?curid=3050259" title="Metamizol">
Metamizol

Metamizol is een krachtige pijnstiller en koortsverlagend middel dat onder namen als "Algozone", "Algocalmin", "Analgin", "Dipirona", "Novalgin", "Neo-Melubrina" en "Optalgin" op de markt wordt gebracht. Metamizol werd in 1920 door Hoechst AG gesynthetiseerd en twee jaar later op grote schaal op de markt gebracht. Toen bekend werd dat metamizol een risico op agranulocytose met zich mee bracht werd het na 1970 veel minder toegepast.

In Nederland werd het veelgebruikte combinatiepreparaat Buscopan compositum in 1989 uit de handel gehaald, maar lijkt anno 2015 in België nog in de handel. Metamizol injectie is in Nederland nog geregistreerd als Novalgin injectie. Het wordt nog gebruikt als pijnstiller in de anesthesiologie.

In de diergeneeskunde wordt het natriumzout met scopolaminebutylbromide (tegen spasmen) onder meer toegepast bij koliek in "Buscopan compositum".


</doc>
<doc id="3050924" url="https://nl.wikipedia.org/wiki?curid=3050924" title="Carvylacetaat">
Carvylacetaat

Carvylacetaat is de azijnzure ester van carveol. Het is een verbinding die als aromastof mag gebruikt worden in voeding en dranken. Ze heeft een zoete groenemuntgeur en -smaak.

Carveol en carvylacetaat zijn componenten van de etherische olie van groene munt. Ze worden ook synthetisch bereid uitgaande van carvon: carveol door reductie van carvon of door microbiële oxidatie van limoneen; carvylacetaat door verestering van carveol met azijnzuur.



</doc>
<doc id="3050962" url="https://nl.wikipedia.org/wiki?curid=3050962" title="Ambroxol">
Ambroxol

Ambroxol is een geneesmiddel dat gebruikt wordt voor de behandeling van lichte tot matige keelpijn. Het is een expectorans, dat het slijm in de luchtwegen losmaakt en moeilijke vastzittende hoest verlicht. Ambroxol verhoogt de synthese van "surfactant", oppervlakteactieve proteïnen die de viscositeit van het slijm verlagen. Meer recent is gebleken dat ambroxol ook een lokaal anestheticum is in de mond en keelholte.

Ambroxol is de actieve metaboliet van broomhexine, dat vanaf 1965 gebruikt werd als slijmverdunner. Ambroxol bleek efficiënter te zijn dan broomhexine, met minder bijwerkingen. Het kwam eind jaren 1970 op de markt. Het is in verschillende vormen verkrijgbaar, zoals bruistabletten, gewone tabletten of siroop. Sedert 2002 is het ook verkrijgbaar in de vorm van zuigtabletten met cassis- of pepermuntsmaak. Alle middelen bevatten het hydrochloridezout ambroxolhydrochloride. Een merknaam is "Mucoangin" (Boehringer Ingelheim). Er zijn ook generieke producten met ambroxol op de markt. 

Op 13 januari 2015 gaf de PRAC de aanbeveling om ernstige huidreacties en uitgebreidere informatie over de ernstige allergische reacties in de productinformatie op te nemen van broomhexine en ambroxol.


</doc>
<doc id="3051012" url="https://nl.wikipedia.org/wiki?curid=3051012" title="Broomhexine">
Broomhexine

Broomhexine is een expectorans, een "slijmverdunner" of "slijmoplosser" die taai slijm in de luchtwegen minder viskeus maakt, waardoor het makkelijker is op te hoesten. Het kan worden gebruikt bij hoest, COPD (chronisch obstructieve longziekte) en cystische fibrose.

Broomhexine is sedert 1965 op de markt. Het is nu verkrijgbaar als merkproduct ("Bisolvon" van Boehringer Ingelheim) en als generiek (merkloos) product. Het wordt verkocht in diverse vormen: als bruistabletten, gewone tabletten, druppels of drank.

Een verwant middel is ambroxol, dat in feite de actieve metaboliet is van broomhexine. Ambroxol kwam eind jaren 1970 op de markt. 

Op 13 januari 2015 gaf de PRAC de aanbeveling om ernstige huidreacties en uitgebreidere informatie over de ernstige allergische reacties in de productinformatie op te nemen van broomhexine en ambroxol.



</doc>
<doc id="3051098" url="https://nl.wikipedia.org/wiki?curid=3051098" title="Hypoallergeen">
Hypoallergeen

Hypoallergeen betekent minder dan normaal of weinig allergeen.

Het woord is voor het eerst gebruikt in een advertentie voor cosmetica. De term wordt vooral in de cosmetica-industrie gebruikt om producten die geen of weinig allergische reacties oproepen.

Ook dieren worden soms als hypoallergeen beschreven. Dit wil niet zeggen dat het bedoelde ras of soort geen allergenen produceert, maar dat door het type pels, soms zelfs de afwezigheid van haar, of een gen dat voor een bepaald eiwitten codeert, allergische reacties minder ernstig zijn dan normaal. Mensen met bijvoorbeeld astma kunnen nog steeds last hebben van een allergische reactie op dit type dieren.


</doc>
<doc id="3052094" url="https://nl.wikipedia.org/wiki?curid=3052094" title="Tolvaptan">
Tolvaptan

Tolvaptan (INN) is een geneesmiddel uit de groep van vasopressineantagonisten. Het wordt gebruikt voor de behandeling van hyponatriëmie (te lage natriumspiegel in het bloed) als gevolg van het syndroom van inadequate secretie van antidiuretisch hormoon (SIADH). 

Tolvaptan blokkeert de vasopressine-2-receptor waar het antidiuretisch hormoon vasopressine normaal aan bindt. Het belemmert daarmee selectief de resorptie van water wat leidt tot een verhoogde waterdiurese, zonder echter de afscheiding van elektrolyten te beïnvloeden (daarin verschilt de werking van vasopressineanatagonisten met die van conventionele diuretica). Daardoor verlaagt de hoeveelheid water in het bloed en stijgt de natriumspiegel.

Tolvaptan is de eerste vasopressineantagonist voor orale toediening die in de Europese Unie werd toegelaten, op 3 augustus 2009. Het middel werd ontwikkeld door het Japanse bedrijf Otsuka Pharmaceutical. Het wordt verkocht onder de merknaam "Samsca" in tabletvorm met 15 of 30 mg tolvaptan per tablet.

Tolvaptan blijkt ook effectief voor de behandeling van polycysteuze nieren, in het bijzonder ADPKD (autosomaal-dominante polycysteuze nierziekte). Maar bij sommige patiënten bleek het middel wel een potentieel ernstige, zij het reversibele, leverbeschadiging te veroorzaken.
De synthese van vasopressine verloopt over een aantal stappen:


De firma Otsuka waarschuwde in mei 2013 voor leverbeschadiging bij dosis die hoger zijn dan de geregistreerde dosis en bij gebruik voor een in Europa niet geregistreerde indicatie.



</doc>
<doc id="3052213" url="https://nl.wikipedia.org/wiki?curid=3052213" title="Sutuurlijn">
Sutuurlijn

Een sutuurlijn is bij gastropoden, nautiloïden en ammonieten de lijn waarlangs een tussenschot ("septum", mv. "septa") met de binnenzijde van de schelpwand verbonden is. Bij fossielen is dit vaak een belangrijk determinatiekenmerk.

De schelp van de ammonieten is meestal in een spiraal gewonden. Door dwarsschotten is deze spiraal in kamers verdeeld. De naad tussen dwarsschot en schelpwand wordt de sutuurlijn genoemd. Als de schelpwand nog helemaal gaaf is, blijft de sutuurlijn onzichtbaar. Indien echter door erosie de buitenkant van de schelp weggewerkt is, komt de sutuurlijn bloot te liggen.

De sutuurlijnen bij ammonieten worden verdeeld in lobben en zadels, die weer onderverdeeld kunnen zijn in de meest ingewikkelde vormen. Hoewel de eenvoudige vormen gewoonlijk tot de primitieve soorten behoren, zijn er in de loop van de ontwikkeling weer zulke vereenvoudigingen opgetreden dat de jongste soorten overeenkomsten vertonen met de primitiefste. 

Het uiterst veelsoortige verloop van de sutuur of sutuurlijn kan als een van de belangrijkste maatstaven gelden in de systematiek van de ammonieten. Evenzo leerzaam als de vorm van een volledig ontwikkelde sutuur is ook haar ontwikkeling aan het individu (ontogenese) en in de opeenvolging van de voorouders (fylogenie).


</doc>
<doc id="3057079" url="https://nl.wikipedia.org/wiki?curid=3057079" title="Hydralazine">
Hydralazine

Hydralazine (apresoline) is een snelwerkende spierontspanner die inwerkt op het gladde spierweefsel van de bloedvaten en gebruikt wordt om hypertensie (hoge bloeddruk) te behandelen. Het middel werkt als vaatverwijder (vasodilatatie) voornamelijk in arteriën en arteriolen op basis van verlagen van de perifere vaatweerstand. De bereikte bloeddrukverlaging is echter maar tijdelijk omdat de voor de nieren benodigde bloeddruk ten behoeve van natriurese door het lichaam wordt aangepast. Het middel wordt gebruikt als adjuvans bij de behandeling van hypertensie met andere antihypertensiva. Ook bij chronisch hartfalen dat onvoldoende reageert op digoxine, ACE-remmers en/of diuretica wordt het middel ingezet.


</doc>
<doc id="3057253" url="https://nl.wikipedia.org/wiki?curid=3057253" title="Microcytaire anemie">
Microcytaire anemie

Microcytaire anemie is een vorm van een bloedarmoede (anemie) waarbij de rode bloedcellen kleiner (micro) zijn dan normaal. Dit wil zeggen, als het MCV (Mean Corpuscular Volume) onder de referentie waarde zit (referentie waarde ligt tussen 80-100 fL).

Een veel voorkomende oorzaak is een ijzergebreksanemie (door een verlaagd ferritine of ijzergehalte). Dit komt omdat het ijzer tijdens het aanmaken van rode bloedcellen (erytrocyten) wordt gebonden aan het hemoglobine van de erytrocyt. Bij een ijzergebreksanemie is er ijzer tekort, en dit zorgt ervoor dat minder hemoglobine gebonden wordt. Dit zorgt ervoor dat er minder hemoglobine aanwezig is in de erytrocyt. Omdat er dus minder inhoud in de erytrocyt zit, is deze dus kleiner. Als het om een ijzergebreksanemie gaat als oorzaak, is het aantal rode bloedcellen normaal. Het MCV is verlaagd maar de hoeveelheid rode bloedcellen blijft normaal, omdat de aanmaak niet minder is geworden.

Een andere oorzaak is een thalassemie. Dit is een ziekte waarbij het hemoglobine niet goed wordt aangemaakt. Dit zorgt ook voor een verminderde cel inhoud, dus de kleinere erytrocyten. Een verschil met de ijzergebreksanemie is dat hierbij wel het aantal rode bloedcellen afneemt omdat het lichaam de verkeerde rode bloedcellen herkent en afbreekt. Dit is dus een chronische ziekte. 

Als zich bij een microcytaire anemie een thalassemie voordoet wordt er vaak bloedtransfusies uitgevoerd om het aantal rode bloedcellen (en dus het hemoglobine-gehalte) op peil te houden. Bij sprake van een ijzergebreksanemie wordt er achterhaald waar het ijzer gebrek door komt en hiervoor behandeld.



</doc>
<doc id="3059030" url="https://nl.wikipedia.org/wiki?curid=3059030" title="Fusarium sporotrichioides">
Fusarium sporotrichioides

Fusarium sporotrichioides is een parasiterende schimmelssoort. De schimmel komt in de bodem voor en kan planten en dieren aantasten. Daarnaast produceert de soort mycotoxines (trichothecenen en fumonisines), die voedsel kunnen besmetten.


</doc>
<doc id="3059034" url="https://nl.wikipedia.org/wiki?curid=3059034" title="Gibberella tricincta">
Gibberella tricincta

Gibberella tricincta is een parasiterende schimmelssoort. De schimmel komt in de bodem voor en kan planten en dieren aantasten.



</doc>
<doc id="3059036" url="https://nl.wikipedia.org/wiki?curid=3059036" title="Gibberella fujikuroi">
Gibberella fujikuroi

Gibberella fujikuroi is een parasiterende schimmelssoort. De schimmel komt in de bodem voor en kan planten en dieren aantasten.

De schimmel veroorzaakt de bakanae-ziekte in rijst. Deze schimmel wordt gekenmerkt door lichtgroene bladeren, onvolgroeide wortelgroei, slanke bladeren en langwerpige internodiën.



</doc>
<doc id="3059358" url="https://nl.wikipedia.org/wiki?curid=3059358" title="Gyrus frontalis inferior">
Gyrus frontalis inferior

De gyrus frontalis inferior of de onderste voorhoofdswinding is een hersenwinding van de frontale kwab van de grote hersenen.

De gyrus frontalis inferior ligt voor de gyrus precentralis, gescheiden door de sulcus precentralis. Aan de bovenkant loopt de sulcus frontalis inferior. 

De gyrus frontalis inferior is op te delen in drie onderdelen:

De pars opercularis wordt aan de voorkant begrensd door de ramus ascendens fissurae lateralis en de achterkant door de sulcus precentralis. De sulcus diagonalis ligt midden in de pars opercularis en deelt deze op in twee delen. De pars triangularis ligt tussen de ramus ascendens fissurae lateralis (aan de voorkant) en de ramus horizontalis fissurae lateralis (aan de achterkant) in. Binnen de pars triangularis is gewoonlijk een kleine hersengroeve te zien, namelijke de sulcus triangularis, ook wel incisura capitis genoemd. Voor deze kleine hersengroeve ligt naar voren nog een extra hersengroeve, de sulcus radiatus. De pars orbitalis ligt onder de ramus horizontalis fissurae lateralis en loopt door op het orbitale oppervlak van de frontale kwab. 

In de hersenkaart van Korbinan Brodmann worden in de gyrus frontalis inferior drie afzonderlijke schorsvelden onderscheiden:<br> 
Deze afzonderlijke gebieden corresponderen qua locatie tot op zekere hoogte ook met de pars opercularis, pars triangularis en pars orbitalis. Brodmann zag zelf cytoarchitectonische overeenkomsten tussen deze drie gebieden en groepeerde ze samen als "subregio subfrontalis". In bepaalde moderne indelingen maken area 44, 45 et 47 samen onderdeel uit van de cortex praefrontalis ventrolateralis.

Takken van de arteria cerebri media voorzien de gyrus frontalis inferior van bloed:<br>

De Franse arts, anatoom en antropoloog Paul Pierre Broca beschreef in 1861 een patiënt met een beschadiging van de linker gyrus frontalis inferior met een spraakprobleem als gevolg. In meerdere indelingen worden area 44 en area 45 gezien als onderdelen van het centrum van Broca, betrokken bij de spraakproductie. Soms wordt area 47 echter ook gerekend tot dit geheel. Area 44 is, overeenkomstig dat het spraakcentrum het vaakst aan de linkerkant wordt gelokaliseerd, 1,5 keer groter links dan rechts. Ook tijdens lezen is de gyrus frontalis inferior actief.



</doc>
<doc id="3059382" url="https://nl.wikipedia.org/wiki?curid=3059382" title="Arteria cerebri media">
Arteria cerebri media

De arteriae cerebri mediae of middelste hersenslagaders zijn de slagaders van de hersenen die zuurstofrijk bloed aanvoeren. Zij voorzien de laterale zijde en de diep gelegen delen van de frontale, pariëtale en temporale kwab van bloed. De arteriae cerebri mediae vertakken in de "arteriae lenticulostriae", die de basale kernen en de capsula interna van bloed voorzien.. Ook de hypothalamus en de hypofyse behoren tot het verzorgingsgebied van de arteria cerebri media.

De slagaders maken deel uit van de cirkel van Willis.



</doc>
<doc id="3059443" url="https://nl.wikipedia.org/wiki?curid=3059443" title="Temozolomide">
Temozolomide

Temozolomide (INN) is een kankerremmend middel (cytostaticum) dat als chemotherapie gebruikt wordt om de groei van bepaalde tumoren in de hersenen af te remmen. Het wordt gebruikt in de behandeling van glioom, glioblastoom en astrocytoom, en dit in combinatie met bestraling. Het is verkrijgbaar in capsules voor oraal gebruik.Het middel werkt pas na omzetting in het actieve monomethyl triazenoimidazole carboxamide (MTIC) en is dus een prodrug.

Temozolomide is een DNA-alkyleringsmiddel, dat een alkylgroep (methylgroep) in het DNA van een cel inbouwt. De erfelijke informatie van de cel wordt daardoor verstoord en meestal kan de cel zich daarna niet meer delen. De werking van temozolomide kan evenwel tegengewerkt worden door het eiwit methylguanine methyltransferase, dat dergelijke DNA-beschadiging kan repareren. 

Temozolomide werd ontwikkeld aan de Aston University in Birmingham door het team van professor Malcolm F.G. Stevens. Schering-Plough kreeg de licentie voor het middel. Het is sedert 1999 op de markt. De handelsnaam is "Temodal" (van MSD, na de fusie met Schering-Plough), en het is ook verkrijgbaar als merkloos temozolomide.

Enkele weken na aanvang of stopzetting van de behandeling kan fatale leverschade optreden. Behandelend artsen dienen voor en na elke behandeling leverfunctieonderzoek uit te voeren. 



</doc>
<doc id="3059794" url="https://nl.wikipedia.org/wiki?curid=3059794" title="Gyrus lingualis">
Gyrus lingualis

De gyrus lingualis of tongwinding is een hersenwinding in de occipitale kwab van de grote hersenen.

Aan de voorkant wordt de gyrus lingualis begrensd van de gyrus parahippocampalis door de ramus parahippocampalis. Aan de bovenkant wordt deze hersenwinding gescheiden van de cuneus door de fissura calcarina en aan de onderkant van de gyrus fusiformis door de sulcus collateralis.

In de gyrus lingualis komt in bijna alle hersenen minstens één sulcus lingualis voor en kan deze hersenwinding opdelen in een bovenste deel (gyrus lingualis superior) en een onderste deel (gyrus lingualis inferior). Deze hersengroeve loopt evenwijdig aan het hoofddeel van de sulcus calcarinus.


</doc>
<doc id="3060888" url="https://nl.wikipedia.org/wiki?curid=3060888" title="Arts-onderzoeker">
Arts-onderzoeker

Een arts-onderzoeker is een begrip uit de Nederlandse gezondheidszorg.

Een arts-onderzoeker is een basisarts die nog geen vervolgopleiding doet, maar zich richt op onderzoek, zoals onderzoek naar nieuwe behandelingen en nieuwe geneesmiddelen. Vaak overbruggen basisartsen daarmee na hun studie geneeskunde de periode tot het begin van een opleiding tot huisarts of medisch specialist. 

De arts-onderzoeker doen vaak onderzoek in het vakgebied waarvan ze later de opleiding gaan volgen.


</doc>
<doc id="3061121" url="https://nl.wikipedia.org/wiki?curid=3061121" title="Colon transversum">
Colon transversum

Het colon transversum, het tweede deel van de karteldarm, is een bijna horizontaal lopende buis tussen het colon ascendens en het colon descendens. Het colon transversum bevindt zich in het bovenste deel van de buikholte, even onder de ribbenkast, en loopt van de flexura coli dextra (rechts in de buikholte) tot de flexura coli sinistra (links in de buikholte). Het colon transversum is het langste en beweeglijkste deel van de karteldarm. Door die beweeglijkheid zakt het soms omlaag in de buikholte en krijgt dan enigszins een U-vorm. De bovenkant van het colon transversum raakt de lever en de galblaas aan de rechterzijde), de maag in het midden en de milt aan de linkerkant, terwijl de onderkant ervan in contact staat met de kronkels van de dunne darm. De bloedvaten en zenuwen van het colon transversum zijn dezelfde als die van de rest van de karteldarm.


</doc>
<doc id="3061125" url="https://nl.wikipedia.org/wiki?curid=3061125" title="Colon ascendens">
Colon ascendens

Het colon ascendens is het eerste deel van de dikke darm. Het bevindt zich rechts in de buikholte en stijgt op richting de lever. Het is een lange, verticale buis die loopt van de blindedarm tot het colon transversum. Bij de onderkant van de lever maakt het colon ascendens een scherpe bocht naar links om over te gaan in het colon transversum. Deze bocht wordt de flexura coli dextra genoemd en is met steunweefsel losjes verbonden aan de spieren die zich aan de voor- en achterkant van de buikholte bevinden. De bloedvaten en zenuwen van het colon ascendens zijn dezelfde als die van de rest van de karteldarm.


</doc>
<doc id="3061127" url="https://nl.wikipedia.org/wiki?curid=3061127" title="Colon descendens">
Colon descendens

Het colon descendens is het derde deel van de karteldarm, tussen het colon transversum en het colon sigmoides. Het is een verticale buis die vanaf de flexura coli sinistra (linksboven in de buikholte) afdaalt. Het colon descendens is smaller en bevindt zich dieper in de buikholte dan het colon ascendens. De bloedvaten en zenuwen van het colon descendens zijn dezelfde als in de rest van de karteldarm.


</doc>
