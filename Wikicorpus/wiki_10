<doc id="313169" url="https://nl.wikipedia.org/wiki?curid=313169" title="Sanquin">
Sanquin

Sanquin (spreek uit als sankwien) is de not-for-profitorganisatie die in Nederland als enige organisatie belast is - en mag zijn - met de zelfvoorzienigheid van Nederland in diens behoefte aan bloed en bloedproducten volgens de Wet inzake Bloedvoorziening (Wibv). Sanquin bevordert transfusiegeneeskunde, levert producten en diensten, verricht wetenschappelijk onderzoek en verzorgt onderwijs, opleidingen, bij- en nascholing. Sanquin is in 1998 ontstaan uit een fusie van de Nederlandse Bloedbanken en het Centraal laboratorium voor de bloedtransfusiedienst van het Nederlandse Rode Kruis (CLB). Onder bloedproducten vallen niet de medicijnen die Sanquin uit bloedplasma produceert. Sanquin streeft ook wat betreft deze medicijnen zelfvoorzienend te zijn voor de Nederlandse markt maar andere partijen mogen ook uit bloed geproduceerde medicijnen op de Nederlandse markt aanbieden.

Sanquin is in 1998 ontstaan uit een fusie van de Nederlandse Bloedbanken en het Centraal laboratorium voor de bloedtransfusiedienst van het Nederlandse Rode Kruis (CLB). Voor die tijd waren er zeventien zelfstandige regionale bloedbanken die de ziekenhuizen in hun regio van kort houdbare bloedproducten voorzagen zoals rode bloedcellen en bloedplaatjes. De zelfstandige regionale bloedbanken waren op hun beurt verenigd in de Federatie van Nederlandse Rode Kruis Bloedbanken. Daarnaast was er het CLB die ook zijn eigen bloedafnamenetwerk onderhield maar ook plasma verkreeg - tegen vergoeding - van de regionale bloedbanken voor de productie van lang houdbare bloedproducten zoals eiwitten en antistoffen, en voor onderzoek. 

De Wet inzake bloedtransfusie uit 1988, de voorganger van de huidige Wet inzake Bloedvoorziening, voorzag in een College voor de Bloedtransfusie van Het Nederlandse Rode Kruis die samen met het CLB, de Federatie, de afnemers (ziekenhuizen) en belangenorganisaties richtlijnen uitvaardigden om in de vraag en aanbod te kunnen voorzien en enig overheidssturing te bewerkstelligen. Ondanks het verplichtende karakter van de richtlijnen en de toezicht door de IGZ bleek de samenwerking tussen de bloedbanken onderling en het CLB niet optimaal. De bloedbanken en het CLB beconcurreerden elkaar wat betreft de werving van donoren, sommige bloedbanken probeerden ook te investeren in onderzoek en de productie van lang houdbare bloedproducten. Er bestonden ook verschillen in inzicht over bloedafname en kwaliteitscontrole. Dit kwam met name naar voren in de jaren tachtig aan het begin van de AIDS epidemie waarbij niet alle bloedbanken dezelfde standaarden hanteerden, zo kon niet elke bloedbank het zich veroorloven om de stollingsfactor factor VIII - gebruikt voor hemofiliepatiënten - uit het bloed te verhitten om zo het virus onschadelijk te maken, of was men er niet van overtuigd dat het voor hun regio zo noodzakelijk was. 

Verschillende rapporten bepleitten al sinds de jaren tachtig de centralisatie van de bloedbanken (Ginjaar (1982), Twijnstra en Gudde (1992), Koopmans (1995)) omwille van efficiëntie, veiligheid, professionalisering en het verleggen van de verantwoordelijkheid naar de overheid. Ook een rapport van de Nationale Ombudsman uit 1995 over de verantwoordelijkheid van de overheid ten aanzien van de handelwijze van de HIV-besmetting van hemofiliepatiënten bracht toenmalig minister Borst (D66, Kabinet-Kok I) er uiteindelijk toe de Bloedbanken en CLB samen te voegen en de verantwoordelijkheid over de bloedvoorziening van Nederland definitief naar zich toe te trekken.

Sanquin bestaat uit de divisies Bloedbank, Diagnostiek, Research, Reagents, Tissues and Cells en Plasma Products BV.

De divisie bloedbank is het publieke deel van de organisatie en verantwoordelijk voor de werving, screening en behoud van donoren en het inzamelen en testen van het bloed, het scheiden in de verschillende bloeddelen (cellen, plasma en bloedplaatjes) en de levering aan de verschillende ziekenhuizen. Het afnemen van het bloed gebeurt op 137 (2016) locaties en via vier mobiele afnamelocaties, dit zijn vrachtwagentrailers waarvan de eerste werd geïntroduceerd in 2008. Het scheiden van het bloed gebeurt in Nijmegen en Amsterdam. 

Voor de bloeddonaties heeft Sanquin, verspreid over Nederland, vaste en mobiele donorcentra. Circa 500.000 donoren gaven in 2004 vrijwillig en onbetaald bloed. Dit aantal is in 2005 afgenomen naar iets meer dan 464 duizend donoren. In juni 2007 werd er door een groep bloeddonoren geprotesteerd tegen het mogelijke commerciële gebruik van hun bloed. In 2015 waren er 343 duizend geregistreerde bloeddonoren. 
Er vonden in 2015 circa 720.000 donaties plaats. In hetzelfde jaar waren er bij Sanquin 2814 mensen werkzaam. In 2015 heeft Sanquin een omzet van 430 miljoen euro gehaald. De helft van deze omzet komt uit de verkoop van de 'verse bloedproducten'. De andere helft wordt verdiend met verkoop van 'lang houdbare plasmaproducten' (het overschot van die producten wordt aan de farmaceutische industrie geleverd), verzorgen van cursussen en opleidingen.

In Nederland krijgen de donoren geen geld voor hun bloeddonatie. De reden hiervoor is dat de overheid mensen die uit commerciële overweging hun bloed verkopen wil uitsluiten. Mensen die niet uit een altruïstische gedachte hun bloed geven, zouden wel eens bepaalde gezondheidproblemen, infectierisico's of risicovolle seksuele contacten kunnen verzwijgen. Hoewel donoren gratis bloed doneren, ontvangt Sanquin wel geld voor de bloedproducten die van dit bloed gemaakt worden. Dit geld is nodig om de professionele verwerking van het bloed te bekostigen, zoals salarissen, installaties en gebouwen.

Net zoals in België was het in Nederland niet mogelijk bloed te geven wanneer men één keer seks heeft gehad als man met een andere man. De Commissie Gelijke Behandeling oordeelde in 1999 dat het beleid van Sanquin geen discriminatie is omdat Sanquin geen homoseksuelen weert, maar enkel mannen die seks hebben gehad met een andere man. In 2005 stelden Kamerleden van GroenLinks vragen aan de minister van VWS over de kwestie. Die antwoordde dat omwille van de veiligheid van de Nederlandse bloedvoorziening de maatregel blijft bestaan. In 2012 nam de Tweede Kamer een motie van GroenLinks-Kamerlid Ineke van Gent aan waarin de regering wordt opgeroepen een einde te maken aan de maatregel. Minister Edith Schippers heeft aangegeven de motie niet uit te willen voeren In 2015 besloot minister Schippers, naar aanleiding van een onderzoek door de Universiteit van Maastricht en Sanquin, om donorschap voor Mannen die seks hebben gehad met mannen langer dan 12 maanden voor de bloedafname toe te staan. 

In 2007 en in de jaren daarna ontstond ophef over de salariëring van de raad van bestuur van Sanquin. De drie bestuurders incasseerden tezamen meer dan 800.000 euro en hun salaris was daarmee hoger dan dat van bestuurders van de meeste academische ziekenhuizen. Terwijl het aantal werknemers, de omzet en de complexiteit van het werk niet in verhouding zouden staan tot die van academische ziekenhuizen. Na bezwaarmaking door de Landelijke Vereniging van Bloed- en Plasmadonoren (LVB) ontving Sanquin hierover 1450 klachten. De raad van bestuur verweerde zich met het argument dat niet zijzelf, maar de raad van toezicht van Sanquin verantwoordelijk was voor de bepaling van het salaris. Voormalig voorzitter van de raad van bestuur Theo Buunen verdiende in 2010 naar verluidt 258.000 euro exclusief pensioenpremies en sociale lasten en zat daarmee ruim boven de balkenendenorm. Sinds 2013 geld ook voor Sanquin bestuursleden de Wet normering topinkomens, welke is aangepast in 2015 maar met inachtneming van de Regeling Zorg uit 2014 en het geldende overgangsrecht voor bestuursleden die aangenomen zijn voor 2013. 

Sinds 1998 is Sanquin aandeelhouder van het Belgische CAF-DCF cvba-scrl (Centrale Afdeling voor Fractionering-Département Central de Fractionnement) In Brussel. Vanaf 2008 was Sanquin voor 50,1% aandeelhouder en hadden het Belgische Rode Kruis en het Franse fractioneringsbedrijf LFB (Laboratoire français de fractionnement et des biotechnologies) ieder de helft van het overgebleven deel. In 2015 verkochten het Rode Kruis en LFB hun aandelen aan Sanquin dat vervolgens in 2016 het bedrijf opdeelde in een verwerkingsdeel enerzijds en een marketing- en distributiedeel anderzijds. Het verwerkingsdeel ging verder onder de naam Plasma Products Belgium en bleef onderdeel van Sanquin, het andere deel werd verkocht aan LFB en ging verder onder de naam CAF-DCF bvba/sprl. 

Sinds 2004 heeft Sanquin een dochteronderneming in Finland (Sanquin Oy) die de relaties onderhoudt met de partners aldaar. Van 2005 tot 2009 verwerkte Sanquin namelijk Fins plasma tot lang houdbare bloedproducten.

Naast eigen medicijnen fabriceert Sanquin ook medicijnen uit buitenlands plasma voor commerciële partijen. Met plasma uit de VS en Europa produceert Sanquin in samenwerking met Shire het medicijn "Cinryze", een C1-remmer voor Hereditair angio-oedeem patiënten. Sanquin maakt dit medicijn al uit Nederlands donorplasma sinds de jaren 70 (toen het nog CLB heette), tussen 1997 en 2011 onder de naam "Cetor" voor de Nederlandse patiënten. In 2008 kreeg Sanquin via Lev Pharmaceuticals toestemming van de FDA om een C1-remmer te maken met Amerikaans plasma. Lev werd vlak na de toestemming overgenomen door ViroPharma wat zelf weer werd overgenomen door Shire in 2012. Shire heeft met Sanquin in 2015 afgesproken dat ook andere fabrieken van Shire de techniek van Sanquin kunnen inzetten voor de productie van dit medicijn.

In 2012 tekende Sanquin ook een contract met Baxter voor de levering van producten uit plasma die door Baxter aangeleverd wordt. Sanquin investeerde vervolgens in een vergroting van de productiecapaciteit. De FDA bracht dit hele plan danig aan het wankelen toen deze in 2014 een waarschuwing gaf aan Sanquin. Hierdoor kwam de kwetsbaarheid van de Nederlandse opzet van een organisatie die deels non-profit en deels commercieel handelt boven water. Voor Baxter produceert Sanquin halffabricaten voor de productie van immunoglobulines, stollingsfactoren en albumine. In 2015 werd de Baxter divisie BioScience, de divisie waar Sanquin aan leverde, verzelfstandigd onder de naam Baxalta en kreeg Sanquin in datzelfde jaar groen licht van het Europees Geneesmiddelenbureau (EMA) voor de productie van Precipitate G voor Baxalta medicijnen voor de Europese markt. In 2016 werd Baxalta eveneens overgenomen door Shire.

Het beeldmerk van Sanquin is een gestileerde pelikaan. Van deze vogel geloofde men, dat hij zijn hongerende jongen bij voedselschaarste voedde met zijn eigen bloed, door het openpikken van de eigen borst. In de broedtijd hebben bepaalde pelikanen namelijk een rode vlek op krop en keelzak die op een bloedende wond lijkt. Hierdoor werd de pelikaan in het christendom een teken voor opoffering, altruïsme, barmhartigheid en met name voor Christus' offerdood. Het symbool is ook vaak te zien in oude weeshuizen. Het maakt de vogel ook een geschikt symbool voor de onbaatzuchtige bloeddonatie.



</doc>
<doc id="313187" url="https://nl.wikipedia.org/wiki?curid=313187" title="Polyurie">
Polyurie

Polyurie is de benaming voor vermeerderde urinelozing. Van polyurie is volgens een gangbare definitie sprake als er meer dan 3 liter urine per dag wordt afgescheiden, uitgaande van een gemiddelde vochtopname. 

Polyurie is onder andere een symptoom van diabetes insipidus en bij sommige nieraandoeningen. Soms komt polyurie tijdelijk voor bij nervositeit.

Polyurie gaat vrijwel altijd gepaard met polydipsie; het vocht moet ergens vandaan komen om uitdroging te voorkomen. Bij een overvloedig infuus kan polyurie zonder polydipsie optreden.

Enkele andere mogelijke oorzaken van polyurie zijn: diabetes mellitus, psychogeen, gebruik van plastabletten, als bijwerking bij overdosering van bepaalde medicijnen (berucht is in dit verband het bij bipolaire stoornissen wel gegeven lithium), hyperaldosteronisme. 


</doc>
<doc id="313973" url="https://nl.wikipedia.org/wiki?curid=313973" title="Jos Valentijn">
Jos Valentijn

Jos Valentijn (Ter Aar, 28 maart 1952) is een voormalig Nederlands schaatser. Hij was gespecialiseerd op de sprint afstanden. Tegenwoordig is hij (sport)fysiotherapeut te Heerenveen.

Hij is onder andere bekend vanwege de klungelige manier waarop hij in 1976 de wereldtitel sprint verspeelde. Na drie afstanden leidde Valentijn het klassement, met een voorsprong van 0.29 op de nummer 2, Dan Immerfall (overeenkomend met 0.58 seconden op de 1000 meter). Op de laatste 1000 meter werd Valentijn wegens 3 valse starts gediskwalificeerd. Uiteindelijk greep de Zweed Johan Granath de titel.

Valentijn is getrouwd met oud schaatsster Haitske Pijlman, en vader van oud-turnster Rikst Valentijn.


</doc>
<doc id="314013" url="https://nl.wikipedia.org/wiki?curid=314013" title="Aloisius Lilius">
Aloisius Lilius

Aloisius Lilius (Cirò of Zirò (Calabria), rond 1510 - waarschijnlijk in Rome, 1576) was een Napolitaanse arts en filosoof. Hij was de bedenker van de gregoriaanse kalender waarover hij zijn "Compendium novæ rationis restituendi kalendarium" schreef.

Van zijn leven is niets bekend tot 1552 toen hij aan de universiteit van Perugia doceerde. In dat jaar werd hij door kardinaal Marcello Cervini, de later Paus Marcellus II, voorgedragen voor promotie. Bijna 30 jaar later, kort na Aloisius' dood in 1576, bood zijn broer Antonio aan Paus Gregorius XIII het manuscript voor de (gregoriaanse) kalenderwijziging aan. De paus en zijn raadgevers namen Lilius' voorstel met slechts kleine aanpassingen in 1582 over.

De krater Lilius op de maan is naar hem vernoemd.



</doc>
<doc id="314168" url="https://nl.wikipedia.org/wiki?curid=314168" title="Kabouterbaard">
Kabouterbaard

Een kabouterbaard is een baard die niet vergezeld gaat van een snor. 

Onder zeelieden en rivierschippers werd zo'n baard vroeger veel gedragen. Tegenwoordig is de kabouterbaard nog vrij vaak te zien onder het protestants-evangelische deel van de bevolking en in de Verenigde Staten bij de quakers, de amish en de mormonen.

"op alfabetische volgorde van achternaam"

"op alfabetische volgorde van naam"


</doc>
<doc id="314274" url="https://nl.wikipedia.org/wiki?curid=314274" title="Verveling">
Verveling

Verveling (Fra: ennui) (Eng.:boredom), in het verleden ook wel 'acedia' (van het Griekse ακηδία, ‘a-kédia’, a-zorg of anti-betrokkenheid) en 'taedium vitae' (afkeer van het bestaan, onrustige verveling) genoemd, is een onaangenaam gevoel van lusteloosheid, van desinteresse, van hangerigheid, grenzend aan ergernis. Verveling treedt op als alle dingen die leuk en interessant zijn om te doen niet kunnen of niet mogen, en men toch geen zin heeft om niets te doen. Verveling kan het gevolg zijn van een gebrek aan prikkels, bijvoorbeeld tijdens het wachten, of van prikkels die als saai, eentonig of repetitief ervaren worden.

""Verveling is het verlangen naar verlangens"", schrijft Tolstoi ergens in "Anna Karenina". Daarmee duidt hij de eerste soort van verveling aan: een futloze landerigheid, het nergens zin in hebben, een gebrek aan energie dat vaak resulteert in gapen en slaperigheid. De tweede soort van verveling is meer een verlangen naar prikkels, naar sensaties: een gefrustreerde radeloosheid, het niet weten wat te doen, een ongedurigheid die kan resulteren in baldadigheid of zelfs vandalisme. Dit laatste niet alleen bij degenen die verveeld raken, maar ook bij degenen die daarvan de oorzaak zouden zijn. François de La Rochefoucauld (1613–1680) schreef in zijn "Maximes": "Meestal vergeven we hen die ons vervelen, maar nooit hen die wij vervelen".

Vele existentieel-filosofen zoals Arthur Schopenhauer, Søren Kierkegaard en Martin Heidegger hebben uitgebreid over het thema geschreven. Volgens Schopenhauer is Langeweile ("in de verveling duurt de tijd eindeloos") inherent aan de menselijke aard en bewijst het de zinloosheid van het bestaan. Anderzijds is verveling niet helemaal negatief omdat het de mens aanzet tot creativiteit. 




</doc>
<doc id="314483" url="https://nl.wikipedia.org/wiki?curid=314483" title="Artroscopie">
Artroscopie

Artroscopie is een procedure uit de minimaal-invasieve chirurgie, die het inwendige van een gewricht inspecteert of opereert, door middel van een artroscoop, een type van endoscoop die in het gewricht wordt gebracht via een kleine insnijding. De populairste gewrichten voor deze methode van onderzoek (en soms behandeling) zijn de knie en de schouder. Heupartroscopie wordt steeds vaker uitgevoerd, bijvoorbeeld om patiënten met heup impingement te behandelen.



</doc>
<doc id="314488" url="https://nl.wikipedia.org/wiki?curid=314488" title="Kippenvel">
Kippenvel

Kippenvel, ook wel horripilatie, spasmodermie genoemd, is het fenomeen waarbij de haren op de huid rechtop gaan staan.

Hierdoor krijgt men koude rillingen, en ziet de huid eruit als die van een geplukte kip of, zoals in het Duits en Engels, een gans. Daar heet kippenvel dan ook respectievelijk "Gänsehaut" en "goose bumps".

Het effect treedt op bij het voelen van kou of bij bepaalde emoties, zoals angst of diep ontzag. Deze emoties dragen ook bij aan kippenvel bij het beluisteren van indrukwekkende muziek. Het wordt veroorzaakt door kleine spiertjes die samentrekken, waardoor de haren rechtop gaan staan. Deze samentrekking wordt veroorzaakt door het autonoom zenuwstelsel, waardoor kippenvel niet kan worden onderdrukt. De reactie vindt vooral plaats op plaatsen met veel lichaamshaar, zoals de borst, de benen en de onderarmen.

Kippenvel komt alleen voor bij zoogdieren met een vacht, waaronder dus ook de mens. De reactie bij dieren heeft als functie om warmte vast te houden bij koude, maar ook om het dier groter te doen lijken teneinde een mogelijke vijand af te schrikken. Bij de mens is kippenvel een evolutionair overblijfsel en heeft het voor zover bekend geen functie meer.

De Latijnse (medische) term luidt "cutis anserina". "Anser" is Latijn voor gans. Het Latijnse "horrere", dat de oorsprong is van het woord horror betekent zoiets als "rechtop staan" en verwijst naar kippenvel.


</doc>
<doc id="314500" url="https://nl.wikipedia.org/wiki?curid=314500" title="Antoine Marfan">
Antoine Marfan

Bernard-Jean Antonin Marfan (1858 - 1942) was een Franse kinderarts. Hij heeft onder andere onderzoek gedaan naar longtuberculose en mede dankzij zijn ontdekkingen is het BCG-vaccin ontwikkeld. Verder deed hij onderzoek naar rachitis en zette hij informatiepunten op voor moeders over kindervoeding. Hij was in zijn tijd een absolute pionier van de kindergeneeskunde (pediatrie). Het syndroom van Marfan is naar hem vernoemd.

In 1896 presenteerde hij een 5-jarig patiëntje, Gabriëlle P, aan de Société Médicale des Hôpitaux in Parijs. Hij liet zien dat ze opvallend lange benen, tenen en vingers had, wat de moeder al bij de geboorte was opgevallen. Marfan noemde dit "spinnenbenen" en noemde de aandoening "dolicostenomelie" (van het Grieks "stenos" = smal, slank, en melos = ledemaat). In haar vroege puberteit overleed Gabriëlle P., volgens Marfan waarschijnlijk aan de gevolgen van tuberculose.

De Franse arts Emile Achard beschreef in 1902 een soortgelijke patiënt, en noemde het verschijnsel arachnodactylie (spinnenvingers/tenen). Achard beschreef ook de hypermobiliteit van haar gewrichten en meldde dat de ziekte in haar familie voorkwam.

In latere artikelen, toen de ziekte uitgebreider werd beschreven met hart- en vaatafwijkingen en oogafwijkingen, werd de ziekte het syndroom van Marfan genoemd. Of Gabriëlle P. werkelijk aan deze aandoening leed is echter nooit opgehelderd. Het is waarschijnlijker dat zij leed aan een congenitale en contracturele vorm van arachnodactylie.


</doc>
<doc id="314516" url="https://nl.wikipedia.org/wiki?curid=314516" title="Abraham Jacobi">
Abraham Jacobi

Abraham Jacobi (Hartum, 6 mei 1830 - 10 juli 1919) was een Duits-Amerikaans arts die de vader van de Amerikaanse pediatrie (kindergeneeskunde) wordt genoemd.

Jacobi werd in Hartum (sinds 1973 een deelgemeente van Hille) geboren. Hij studeerde aan de Universiteit van Bonn in 1851 af als arts. Kort na zijn studie sloot hij zich aan bij de Revolutionaire Beweging in Duitsland. In het jaar van zijn afstuderen werd hij beschuldigd van landverraad omdat hij lid zou zijn van de Bond der Communisten en werd hij gevangengezet. In 1853 werd hij vrijgesproken in het Keulse Communistenproces en vluchtte hij nog datzelfde jaar via Groot-Brittannië naar de Verenigde Staten. In 1861 werd hij professor in de kindergeneeskunde te New York. Hij heeft vele artikelen geschreven en onderzoek gedaan, onder andere naar difterie, dysenterie en kindervoeding. 

Zijn vrouw Mary Putman, geboren in 1842 in Londen, was de eerste vrouw die in Parijs afstudeerde als arts. Zij is uiteindelijk professor in New York geworden. Ze trouwden in 1873 en kregen drie kinderen.


</doc>
<doc id="314534" url="https://nl.wikipedia.org/wiki?curid=314534" title="Bartholomeus Eustachius">
Bartholomeus Eustachius

Bartholomeus Eustachius of Bartolomeo Eustachi (San Severino Marche, ca. 1500/1513/1524 – Umbrië, 27 augustus 1574) was een in zijn tijd beroemde Italiaanse anatoom. Over zijn geboortejaar bestaat verwarring, er zijn bronnen die 1500 beweren, 1510, 1513 of 1524. De Buis van Eustachius is naar hem genoemd.

Rond 1540 is hij gaan werken als arts. Al snel werd zijn talent opgemerkt door de graaf van Urbino, die hem als lijfarts vroeg.Hij kreeg een academische positie aan de medische faculteit in Rome en kreeg hierdoor de kans kadavers te ontleden en te bestuderen. 

Door heel nauwkeurige dissecties op lijken kwam Eustachi tot bepaalde structuren in het menselijke lichaam die anderen over het hoofd hadden gezien. Waaronder de cochlea in het binnenoor, bijnieren en de buis van Eustachius (tuba auditiva). 

Het boek bevat ook 47 kopergravures van de hand van Pier Matteo Pini, die familie was van Eustachi. Het boek werd echter niet uitgegeven. Naar de reden voor het niet uitgeven is het raden. Hypothesen spreken van vrees tot excommunicatie door de kerk, het twijfelen aan eigen kunnen na het lezen van Humani corporis fabrica van Vesalius.

Dit boek van zijn hand werd wel uitgegeven en bevat vier anatomische studies onder andere de heel nauwkeurige en gedetailleerde beschrijving van de buis van Eustachius (tuba auditiva). Het boek werd verduidelijkt met 47 tekeningen. Bij het overlijden van Eustachi werden er slechts acht kopergravures gevonden. Artsen waaronder Marcello Malpighi zochten de resterende platen zonder succes. Een tweede poging , 150 jaar later, om de ontbrekende platen terug te vinden had wel succes. Men trof ze aan bij een kleinzoon van Pier Matteo Pini, die ze zelf had geërfd van Eustachi. Deze ontbrekende platen werden door Paus Clemens XI aangekocht en aan zijn lijfarts, Giovanni Maria Lancisi, geschonken. Hij bracht alle platen samen in het boek ""Tabulae anatomicae Bartholomaei Eustachi quas a tenebris tandem vindicatas"" (Anatomische illustraties van Batolomeus Eustachi, onlangs uit de vergetelheid gered) dat in 1714 uitgegeven werd. 

Eustachi kiest ervoor om op de figuren geen versiering te zetten. Eveneens pijlen naar bepaalde delen of letters op spieren (conform Vesalius) laat hij achterwege. De determinatie gebeurt door een kader rond de tekeningen met genummerde stukken. Als men, zoals coördinaten, een combinatie maakt tussen de beide nummers kan men een bepaald deel van de bouw terugvinden in de begeleidende namenlijst.

Op latere leeftijd kreeg hij hevige klachten van jicht waardoor hij gedwongen was zijn academische post op te geven. Hij bleef wel werken als lijfarts voor de broer van de graaf van Urbino (Giulio della Rovere), omdat hem dat werd opgedragen. Hij overleed op 27 augustus 1574.

De Nederlander Volcher Coiter was één van zijn leerlingen.


</doc>
<doc id="314754" url="https://nl.wikipedia.org/wiki?curid=314754" title="Angiografie">
Angiografie

Angiografie is een afbeeldingstechniek in de geneeskunde waarbij bloedvaten en hartkamers met behulp van contrastvloeistof worden afgebeeld met röntgenfoto's. De afbeelding die ontstaat heet angiogram.

De naam komt van de Griekse woorden angeion en graphein. Angiografie betekent letterlijk "afbeelding van bloedvaten".

De Portugese neuroloog en operacomponist Egas Moniz ontwikkelde de techniek in 1927. De eerste toepassingen waren vooral gericht op indirecte lokalisatie van bloeduitstortingen en hersentumoren onder het hersenvlies. Met de komst van de CT-scanner in 1971 en de MRI-scanner in 1980 was deze toepassing niet meer nodig omdat met deze apparatuur tumoren gezien kunnen worden.
Voor andere toepassingen wordt het nog veel gebruikt. Zo is angiografie nodig voor PTCA (dotteren).



</doc>
<doc id="315023" url="https://nl.wikipedia.org/wiki?curid=315023" title="Clitorishoed">
Clitorishoed

De clitorishoed, praeputium clitoridis, posthe clitoridís of clitoriskap is de huidplooi waaronder de clitoris zich verschuilt tussen de schaamlippen. Het wordt ook wel monnikskapje genoemd naar aanleiding van de vorm, die gelijkenissen vertoont met de kap van een monnikspij. Het is vergelijkbaar met de voorhuid van de penis ("praeputium penis"). Bij seksuele opwinding komt de clitoris uit het clitoriskapje tevoorschijn, bij het naderen van een orgasme trekt de clitoris zich weer terug.



</doc>
<doc id="315151" url="https://nl.wikipedia.org/wiki?curid=315151" title="Ferid Murad">
Ferid Murad

Ferid Murad (Whiting (Indiana), 14 september 1936) is een Amerikaans arts en farmacoloog. Hij won met Robert F. Furchgott en Louis Ignarro in 1998 de Nobelprijs voor de Fysiologie of Geneeskunde voor zijn onderzoek naar stikstofmonoxide als biologische signaalstof.

Murad werd geboren als zoon van John Murad (geboren Xhabir Murat Ejupi), een Albanese immigrant, en Henrietta Bowman. In 1958 kreeg hij van het pre-med programma van de DePauw-universiteit een undergraduate diploma in scheikunde. In 1965 haalde hij zijn MD en farmacologie Ph.D. aan de Case Western Reserve University. Na gewerkt te hebben als docent cardiologie voor Massachusetts General Hospital (1965-67) en het National Institute of Health (NIH, 1967-70) ging hij naar de Universiteit van Virginia, waar hij in 1975 professor werd.

Van 1981 tot 1988 werkte Murad aan de Stanford-universiteit. Daarna nam hij een positie bij Abbott Laboratories, waar hij werkte als vicepresident. In 1993 kon hij zijn eigen biotechnologiebedrij beginnen, de Molecular Geriatrics Corporation. Dit bedrijf kwam echter in financiële problemen, dus ging Murad in 1997 werken bij de Universiteit van Texas om een nieuw departement voor integratieve biologie, farmacologie en fysiologie op te zetten. Hij is nu directeur van het instituut voor molecualire medicijnen aan de Universiteit van Texas.

Eind jaren 1970 toonde Murad aan dat nitroglycerine en andere vergelijkbare hartmedicijnen een verwijderend effect had op bloedvaten. Het was Furchgott die verklaarde dat dit effect werd veroorzaakt door een geheimzinninge "endotheel-afhankelijke relaxatiefactor" (EDRF). Pas jaren later bewezen Furchgott, Ignarro en Murad (onafhankelijk van elkaar) dat stikstofmonoxide (NO) in de bloedstroom dit effect
opwekt door ontspanning van gladde spieren. De ontdekking van NO en de functie ervan wordt beschouwd als een belangrijke stap in de geschiedenis van cardiovasculaire geneesmiddelen.



</doc>
<doc id="315155" url="https://nl.wikipedia.org/wiki?curid=315155" title="Robert F. Furchgott">
Robert F. Furchgott

Robert Francis Furchgott (Charleston (South Carolina), 4 juni 1916 – Seattle, 19 mei 2009) was een Amerikaanse scheikundige en Nobelprijswinnaar. Hij won met Ferid Murad en Louis Ignarro in 1998 de Nobelprijs voor de Fysiologie of Geneeskunde voor zijn onderzoek naar stikstofmonoxide als biologische signaalstof.

Furchgott, van Joodse afkomst, was de zoon van Arthur en Pena Sorentrue Furchgott. Hij studeerde in 1937 af aan de Universiteit van North Carolina te Chapel Hill, met een diploma in scheikunde. In 1940 haalde hij zijn Ph.D. in biochemie aan de Northwestern-universiteit in 1940. Van 1949 tot 1956 was hij lid van de faculteit van de Washington University School of Medicine. Van 1956 tot aan zijn pensionering in 1988 was hij professor in farmacologie aan de State University of New York Downstate Medical Center. Van 1989 tot 2004 was Furchgott professor in farmacologie aan de Universiteit van Miami.

Furchgott was gehuwd met Lenore Mandelbaum (1915-1983), van 1941 tot haar overlijden op 68-jarige leeftijd. Ze hadden drie dochters: Jane, Susan and Terry. Later hertrouwde hij met Margaret Gallagher Roth. In 2008 verhuisde hij naar Seattle, waar hij op 92-jarige leeftijd overleed.

Al sinds de jaren 1950 voerde Furchgott onderzoek uit op het gebied van de regulatie van de vaattonus, echter halverwege de jaren zeventig raakte hij steeds meer geïnteresseerd in de rol van muscarine receptoren. In 1978 ontdekte hij een substantie in de endotheel-cellen, die hart- en bloedvaten in het lichaam ontspant. Hij noemde het "endothelium-derived relaxing factor" (EDRF, endotheel afhankelijke relaxatiefactor). In 1986 had hij de werking van EDRF ontdekt, en stelde vast dat het in feite stikstofmonoxide was. Zijn onderzoek was belangrijk bij de latere creatie van Viagra, een erectiepil die de bloedstroom in de penis verhoogd, alsmede bij de behandeling van blauwe baby's en andere medische en gezondheid gerelateerde zaken.

Een andere eerder bijdrage was zijn ontdekking dat bloedvaten ontspannen wanneer deze blootgesteld worden aan ultravioletlicht, een fenomeen dat bekendstaat als fotorelaxatie.


</doc>
<doc id="315156" url="https://nl.wikipedia.org/wiki?curid=315156" title="Louis Ignarro">
Louis Ignarro

Louis José Ignarro (Brooklyn (New York), 31 mei 1941) is een Amerikaanse farmacoloog. Hij won met Ferid Murad en Robert F. Furchgott in 1998 de Nobelprijs voor de Fysiologie of Geneeskunde voor zijn onderzoek naar stikstofmonoxide als biologische signaalstof.

Ignarro zag het levenslicht in Brooklyn als zoon van Italiaanse immigranten. Hij studeerde scheikunde en farmacologie aan de Columbia-universiteit. Deze studie rondde hij in 1967 af. Daarna studeerde hij nog een jaar aan de Universiteit van Minnesota. Na twee jaar verbonden te zijn geweest aan het National Institute of Health (NIH) werkte hij van 1968 tot 1973 als farmacoloog voor Geigy Pharmaceuticals. Hier deed hij onderzoek naar anti-ontstekingsmedicijnen. Vervolgens ging hij naar de Tulane-universiteit, eerst als docent en vanaf 1979 als hooleraar.

Ignarro heeft veel artikelen gepubliceerd over zijn onderzoek. Hij ontving in 1998 de Basic Research Prize van de American Heart Association. Ignarro werd in 1985 aangesteld als professor farmacologie aan de "University of California, Los Angeles School of Medicine" (UCLA).

Ignarro ontdekte dat stikstofmonoxide (NO) de door Furchgott gepostuleerde endotheel-afhankelijke relaxatiefactor was die als signaalmolecuul optreedt en bloedvaten ontspant. Zijn conclusie verklaarde waarom nitroglycerine verlichting geeft bij hartkramp en leidde tot andere levensreddende hartmedicatie alsook tot de ontwikkeling van de erectiepil Viagra.

Hij is oprichter van de "Nitric Oxide Society", en redacteur van het vakblad ""Nitric Oxide: Biology and Chemistry"". Daarnaast is hij ook bekend bij het Amerikaanse publiek vanwege zijn optredens in late-night infomercials voor ""The World's Greatest Treasury of Health Secrets"", een verzameling artikelen over gezondheid gerelateerde onderwerpen.



</doc>
<doc id="315327" url="https://nl.wikipedia.org/wiki?curid=315327" title="Kuifkoekoek">
Kuifkoekoek

De kuifkoekoek ("Clamator glandarius") is een lid van de familie van de koekoeken. Het is de grootste in Europa voorkomende koekoek.

De rug is grijsbruin met witte vlekken, terwijl de onderzijde vaalwit is. Het bovenste gedeelte van de kop is grijs van kleur. Op de kop bevindt zich een onduidelijke kuif. De vogel is ongeveer even groot als de koekoek, maar lijkt groter vanwege zijn brede vleugels en lang smalle staart. De kuifkoekoek wordt 35 tot 39 centimeter lang en 125 gram zwaar.

Ze voeden zich met grote harige rupsen, sprinkhanen en kleine hagedissen, die ze gewoonlijk van de grond pikken en daar ook verorberen. De harige rupsen worden eerst van de 'haren' ontdaan voordat ze worden opgegeten.

De kuifkoekoek is een broedparasiet die zijn eieren vooral in nesten van de kraaiachtigen (onder andere de ekster en kraaien) en spreeuwachtigen legt. Anders dan de koekoek gooit het kuiken van de kuifkoekoek de andere kuikens niet uit het nest. Het jong van de kuifkoekoek groeit wel sneller dan de andere kuikens, en krijgt meer voedsel van zijn pleegouders. Na een week zitten de kuifkoekoekkuikens op de helft van het uitvlieggewicht.

Wijfjes kunnen twaalf tot vijfentwintig eieren in een seizoen onderbrengen. De jongen van het gastgezin zijn van opvallend minder gewicht dan in een nest waar geen jonge kuifkoekoek wordt grootgebracht. Er worden soms meer dan één ei in nesten van gastgezinnen gelegd.

Het is een vogel van halfopen gebieden met struikgewas een boomgroepen. De kuifkoekoek komt voor in delen van Afrika onder de Sahara, Klein-Azië tot in West-Iran en in delen van Noord-Afrika en Zuid-Europa. In het noorden en in het zuiden (Zuid-Afrika) is het een trekvogel die in de winter naar warmere gebieden trekt.

Het zijn broedvogels in Zuidwest-Europa, het Middellandse Zeegebied, het Midden-Oosten en Afrika. Zij trekken in augustus en september naar Afrika om te overwinteren en keren terug naar de broedgebieden vanaf eind maart.

In West-Europa is de kuifkoekoek een dwaalgast. In de periode 1998-2011 zijn er in Nederland meer dan 30 waarnemingen door de Dutch Birding Association geregistreerd.

De kuifkoekoek heeft een enorm groot verspreidingsgebied en daardoor alleen al is de kans op uitsterven uiterst gering. De grootte van de populatie is niet gekwantificeerd. Er is geen aanleiding te veronderstellen dat de soort in aantal achteruit gaat. Om die redenen staat de kuifkoekoek als niet bedreigd op de rode lijst van de IUCN.



</doc>
<doc id="315366" url="https://nl.wikipedia.org/wiki?curid=315366" title="Polycythemie">
Polycythemie

Polycythemie, erytremie, erytrocytose, hyperglobulie of polyglobulie is een stoornis waarbij het gehalte aan rode bloedcellen (erytrocyten) in het bloed: de hematocriet, te hoog is. Het is dus het tegengestelde van bloedarmoede (anemie). Een "absolute" polycythemie wordt veroorzaakt door een te groot aantal rode bloedcellen; een "relatieve" polycythemie is het gevolg van een te klein plasmavolume ("uitdroging").

Verschijnselen zijn: rood gelaat, hoofdpijn en jeuk. Ook komen vaker trombotische processen voor.

Er wordt bij absolute polycythemie onderscheid gemaakt tussen twee vormen:



</doc>
<doc id="315371" url="https://nl.wikipedia.org/wiki?curid=315371" title="Hemicellulose">
Hemicellulose

Hemicellulose is een verzamelnaam voor een reeks zeer nauw verwante koolhydraten die worden gemaakt in planten. Hemicellulose is een belangrijke component van de celwand en vormt meestal een soort matrix waarin cellulosemoleculen ingebed liggen. Waar cellulose uitsluitend is opgebouwd uit glucose-elementen, via ß-1,4-bindingen aan elkaar gelinkt tot een polymere keten, bestaat hemicellulose uit soortgelijke ketens, maar op basis van een aantal andere suikers, zoals xylaan, arabinoxylaan en gluconomanan.

Hemicellulose is voor veel micro-organismen makkelijker verteerbaar dan cellulose; eventuele houtrot begint vaak met een aanval op de hemicellulose omdat hier veel 'vrije' suikers aanwezig zijn zodat organismen op deze manier snel aan een voedselbron kunnen komen.

Hemicellulose bestaat uit enkele verschillende monosachariden. In tegenstelling tot cellulose bevat hemicellulose niet enkel glucose maar ook xylose, mannose, galactose, rhamnose, en arabinose. 

In tegenstelling tot cellulose dat uit 7.000 tot 15.000 glucosemoleclulen per polymeer bestaat, wordt hemicellulose door kortere kettingen van 500 tot 3000 suikereenheden gevormd. Bovendien is hemicellulose een vertakt polymeer, terwijl cellulose deels onvertakt, deels vertakt is.

Hemicelluloses worden ingebed in de celwanden van planten, zij binden samen met pectine aan cellulose om een netwerk van vezels te vormen.


</doc>
<doc id="316101" url="https://nl.wikipedia.org/wiki?curid=316101" title="Farmacotherapie">
Farmacotherapie

Farmacotherapie is de benaming voor behandeling (therapie) van ziekten en aandoeningen met geneesmiddelen (farmaca). Het toedienen of voorschrijven van geneesmiddelen wordt ook medicatie genoemd.

Vaak zal het geneesmiddel door middel van chemische reacties een effect hebben op het biologische systeem. De ziekte of aandoening kan hierdoor gestabiliseerd of genezen worden.

Een arts schrijft het geneesmiddel voor, middels een recept. Hierin bepaalt de arts welke werkzame stof dient te worden gebruikt tegen de desbetreffende aandoening en in welk gehalte, waarna de apotheker aan de hand van dit recept het medicijn mag verstrekken aan de patiënt. 


Instituut voor verantwoord medicijngebruik


</doc>
<doc id="316248" url="https://nl.wikipedia.org/wiki?curid=316248" title="Sik (haargroei)">
Sik (haargroei)

Een sik is een baard gevormd uit een pluk haar op de kin. 

De sik kende een opleving in de jaren 1990, toen een kortgeknipte variant met geïntegreerde snor gepopulariseerd werd door honkbalspelers, atleten en andere sportidolen.

Zoals de baard wordt de sik het meest aangetroffen in combinatie met een snor. Sinds het begin van de 21e eeuw begonnen nieuwe stijlen aan te slaan. Vaak wordt de sik gedragen bij een ofwel zeer kort kapsel of zelfs een compleet geschoren hoofd.

In satirische fictie is de sik vaak het kenteken van het slechte evenbeeld ("evil twin") van een personage. Dit komt misschien door historische weergave van Satan met een sik, en wordt gebruikt in afleveringen zoals "Mirror, Mirror" van de televisieserie Star-trek. In deze aflevering heeft Mr. Spock een "slecht evenbeeld" "(evil alternate)" in een parallel universum die een sik draagt. Dit wordt vaak geparodieerd, bijvoorbeeld bij South Park, waarin Cartmans slechte evenbeeld uit een parallel universum precies op hem lijkt, behalve dat hij een sik en een snor draagt.





</doc>
<doc id="316418" url="https://nl.wikipedia.org/wiki?curid=316418" title="Ringbaard">
Ringbaard

Een ringbaard (of henriquatre) is gezichtsbeharing die in een ring rond de mond aanwezig is. De bakkebaarden en de beharing op de wangen zijn daarbij afgeschoren en de snor en de baard zijn geïntegreerd. Een ringbaard kan ook als aanloop dienen naar een (hoefijzer)snor, sik of een volle baard.

De ringbaard wordt ook wel gekscherend "pratende kut" genoemd, een term die is gepopulariseerd door Youp van 't Hek. 
Sommige mensen verwarren de ringbaard met de kabouterbaard.

Onderstaande personen hebben of hadden een ringbaard als onderdeel van hun persoonlijkheid of in een bepaalde levensfase.




</doc>
<doc id="316498" url="https://nl.wikipedia.org/wiki?curid=316498" title="Straalzwammen">
Straalzwammen

De Straalzwammen of Actinobacteria zijn symbiotische bacteriën met een aantal schimmel-achtige kenmerken. Een voorbeeld van zo'n symbiose is die met de els. Ze leven in de knolletjes aan de wortels van de elzen en zorgen er dan voor dat de els een onafhankelijke aanvoer van stikstof heeft en zich geen zorgen hoeft te maken over andere concurrerende planten.



</doc>
<doc id="316523" url="https://nl.wikipedia.org/wiki?curid=316523" title="Étienne-Jules Marey">
Étienne-Jules Marey

Etienne-Jules Marey (Beaune, 5 maart 1830 – Parijs, 16 mei 1904) was een Frans fysioloog die beschouwd kan worden als de vader van de chronofotografie. Hij maakte opeenvolgende foto's om beweging zichtbaar te maken. Marey was een wetenschapper en geen zakenman. Hij was enkel geïnteresseerd in de studie van de chronofotografie en zag geen behoefte in een projectie van de foto's die hij maakte. 

Toen Georges Demenÿ de assistent van Marey werd gingen ze beiden intensief in een studio aan het werk. Marey gebruikte in hoog tempo de nieuwe uitvindingen op het gebied van de chronofotografie voor zijn studies, en presenteerde zijn resultaten vervolgens op de Académie des Sciences in Parijs. Een van de uitvindingen die hij deed was het chronofotografisch geweer waarmee in de ruimte bewegende objecten door middel van een serie opeenvolgende foto's zichtbaar konden worden gemaakt.

In tegenstelling tot Marey zag Georges Demenÿ wél in dat het resultaat van de experimenten interessante commerciële mogelijkheden bood. Hij vond de fonoscoop uit en hoopte een gat in de markt te hebben gevonden: in plaats van familie"foto's" zou men voortaan familie"filmpjes" kunnen maken. Demenÿ richtte hiervoor zijn eigen firma op, waarna het tot een breuk met Marey kwam, die zo'n activiteit beneden zijn stand vond.




</doc>
<doc id="317235" url="https://nl.wikipedia.org/wiki?curid=317235" title="Kaede">
Kaede

De naam kaede wordt voor fluorescerende pigmenten gebruikt, die beschenen door bepaalde kleur licht, door licht met een bepaalde golflengte, een andere kleur aannemen. 

De kaede, Japans voor esdoorn, daar de Japanse esdoorn, is beroemd om zijn prachtige herfstverkleuringen en wordt vaak gebruikt om de schoonheid van de Japanse natuur mee te illustreren. Het pigment is door een Japanse groep wetenschappers ontdekt, die de verkleuring van groen naar felrood met deze boom associëerden.


</doc>
<doc id="317422" url="https://nl.wikipedia.org/wiki?curid=317422" title="Rodopsine">
Rodopsine

Rodopsine, gezichtspurper of staafjesrood is een eiwit. Het is een rode kleurstof in de staafjes, de lichtgevoelige cellen van het netvlies. Door belichting valt rodopsine uiteen in twee stoffen: retinal en opsine. Hierdoor verliest rodopsine zijn kleur en wordt het netvlies doorzichtig.

Dit rodopsine komt achter de staafjes en kegeltjes van het oog voor. Als er licht op valt, ondergaat 11-cis-retinal een conformatieverandering naar trans-retinal. Deze verandering zorgt voor een activatie van transducine, het bijbehorende G-eiwit, door de gebonden GDP om te wisselen voor GTP. Het alfa-gedeelte van het geactiveerde transducine activeert op zijn beurt een fosfodiesterase in het membraan. Doordat dit cGMP hydrolyseert, zal de concentratie hiervan omlaag gaan tot het punt waarbij er niet meer genoeg cGMP is om de natriumkanalen open te houden. Het hierdoor veroorzaakte hyperpolariseren van de cel zorgt voor een verminderde afgifte van inhiberende neurotransmitter.

Behalve in de ogen van mens en dier is rodopsine ook aangetroffen in de pigmentzakjes van de huid van de octopus.(Bron: "Journal of Experimental Biology", 21 mei 2015; geciteerd in NRC 21 mei 2015, blz 19 kolom 4 en 5)

Genetisch onderzoek bij het dikkopje ("Pomatoschistus minutus") toonde aan dat verschillende populaties aangepast zijn aan de lokale lichtomstandigheden via genetische varianten van het rodopsinegen. Zo blijken dikkopjes goed aangepast te zijn aan de hoge troebelheid van de Baltische Zee en de lagunes van de Middellandse Zee, en aan het meer blauwe licht in de Golf van Biskaje en langs de kusten van Spanje en Portugal. De dikkopjes van de Noordzee houden er dan weer via een combinatie van verschillende genetische varianten van het rodoposinegen een aparte strategie op na om zich aan de plaatselijke onstabiele lichtomstandigheden aan te passen. 


</doc>
<doc id="317858" url="https://nl.wikipedia.org/wiki?curid=317858" title="Razernij">
Razernij

Razernij is een staat van woede waarin de persoon niet meer denkt en geen pijn meer voelt, terwijl hij zijn woede bekoelt op zijn omgeving: op objecten of op andere personen. Ongeveer gelijkend op een eruptio.

Een bekend voorbeeld van mensen in deze staat van razernij zijn de berserkers, krijgers van Odin. Er wordt ook wel gezegd dat Odin (of Wodan) "de woedende" of "hij die razernij uitstraalt" betekent.


</doc>
<doc id="317908" url="https://nl.wikipedia.org/wiki?curid=317908" title="Foraminifera">
Foraminifera

Foraminifera, Granuloreticulosa of foraminiferen (of populair Anglo-Amerikaans: forams) zijn eukaryote eencelligen met een uitwendig kalkskelet, dat meestal is opgebouwd uit kamers. De naam is afgeleid van het Latijnse "foramen" = opening en "ferre" = dragen. Door openingen in de tussenwanden van de kamers, komen uitstulpingen van celplasma (pseudopodiën) naar buiten in de vorm van lange, dunne draden. Hiermee kunnen de cellen zich verplaatsen en voeden.

Sommige soorten vormen schalen bestaande uit één kamer (monoloculair), de meeste vormen verscheidene kamers (multiloculair) in zeer uiteenlopende configuraties. De grootte van de schaal varieert van 0,1 tot 5 mm in diameter met extremen van 0,01 mm (sommige Lagynidae) tot 190 mm ("Neusina").

De meeste foraminiferen hebben een kalkskelet opgebouwd uit calciet dat zeer goed fossiliseert. Daarnaast bestaan er zand-agglutinerende soorten zonder kalkskelet maar met een vliezig hoornachtig omhulsel waaraan sedimentpartikels, vaak zandkorrels, met slijm worden vastgeplakt. Hoewel ook hier fossielen van bekend zijn, fossiliseren deze huisjes minder goed en zijn er daardoor ook minder soorten als fossiel van bekend. Uit de geologische geschiedenis van de aarde zijn veel foraminiferensoorten met een calcitisch skelet bekend. Ze zijn meestal microscopisch klein, maar ze kunnen ook enkele centimeters groot worden. Vanaf het Cambrium worden foraminiferen in gesteenten teruggevonden en ze komen nog steeds wijdverbreid voor. Door hun snelle evolutie zijn het gidsfossielen bij uitstek waardoor ze vaak gebruikt worden voor biostratigrafische datering. Daarnaast worden foraminiferen ook gebruikt om het afzettingsmilieu van een sedimentair gesteente te achterhalen.

Er worden twee typen foraminiferen onderscheiden:

Door spoelen en zeven van het sediment kan men door onderzoek van het zeefresidu achterhalen welke forminiferensoorten aanwezig zijn. Door de verhouding tussen de soorten te bepalen kunnen paleoecologische conclusies getrokken worden. In harde gesteenten kan door onderzoek aan slijpplaatjes (zeer dunne -30 μm dikte- plakjes gesteente) worden achterhaald welke foraminiferen zich in het gesteente bevinden en in welke verhouding.
Foraminifera zijn van groot belang in veel paleoklimatologische studies. Niet alleen kan het fossiel voorkomen van bepaalde koude- of warmteminnende soorten in een gebied informatie over vroegere klimaatsverandering opleveren. Maar ook de isotopenverhouding in het kalkskelet kan als proxy dienen voor zowel watertemperatuur, als landijsvolume.


</doc>
<doc id="318367" url="https://nl.wikipedia.org/wiki?curid=318367" title="Bacardi Breezer">
Bacardi Breezer

Bacardi Breezer (ook wel kortweg "bacardi" of "breezer") is een alcoholhoudend drankje dat bestaat uit een mix van rum en frisdrank en bevat 4 % alcohol.

Dit drankje wordt op de markt gebracht door het bedrijf Bacardi, dat zich oorspronkelijk toelegde op de productie en de verkoop van rum. Door de populariteit van mixdrankjes waarbij het product met frisdrank gemengd werd, zoals het mixdrankje "bacardi-cola", besloot Bacardi om kant en klare mixdrankjes op de markt te brengen. Onder tieners, met name meisjes, werd dit drankje in korte tijd erg populair. De grootte van de rol die dranken zoals Bacardi Breezer (kortweg generiek aangeduid als "breezers") innemen in het leven van veel jongeren heeft de breezercultuur haar naam gegeven.

Het drankje is met name populair in Europese landen. In de Verenigde Staten kreeg Bacardi met haar product geen voet aan de grond, mogelijk door de strenge leeftijdsgrens van 21 jaar die daar geldt voor het nuttigen van alcoholhoudende dranken.

Bacardi Breezer wordt onder andere verkocht in supermarkten en uitgaansgelegenheden. Door de zoete smaak en het schijnbaar zwakke alcoholpercentage is de kans op meer drinken dan men aankan, aanwezig. Hierdoor is er kritiek van ouders, scholen en de politiek op de gemakkelijk verkrijgbare drankjes. Door de lage pH-waarde in combinatie met katalyserende stoffen als koolzuur en alcohol zijn breezers grote veroorzakers van tanderosie.

Er zijn diverse smaken van de Breezer op de markt gebracht, onder andere orange, peach, pineapple, citrus, lime, grapefruit, watermelon en cranberry.

In een conference van 2003 bestempelde cabaretier Freek de Jonge de Bacardi Breezer als een "zoethoudertje voor de pré-puberale jeugd".

In augustus 2007 werd gemeld, dat de populariteit van de Bacardi Breezer ver over het hoogtepunt is. Werd er in 2002 nog 30 miljoen liter verkocht, de verwachting voor 2007 was 8 miljoen liter. De Stichting Alcoholpreventie meldt dat de jongeren zich storten op zogenoemde likorettes, mixdrankjes met likeur, maar met een hoger alcoholpercentage. De drankorganisatie reageerde hierop dat uit de verkoopcijfers niet is gebleken, dat er een verschuiving is.


</doc>
<doc id="318673" url="https://nl.wikipedia.org/wiki?curid=318673" title="Myoom">
Myoom

Een myoom is een goedaardige tumor van het spierweefsel.<br>
Spierweefsel is te onderscheiden in gladspierweefsel en skeletspierweefsel. Een goedaardig gezwel van het gladde spierweefsel heet een "leiomyoom", terwijl een goedaardig gezwel van het skeletspierweefsel een "rabdomyoom" wordt genoemd.<br>
Het bij het algemene publiek meest bekende myoom is wel de vleesboom, een leiomyoom in de gladde spieren van de baarmoeder (leiomyoma uteri).

In de huid worden 3 soorten leiomyomen onderscheiden, naar de 3 soorten glad spierweefsel:
Leiomyomen zijn vaak pijnlijk bij kou en aanraking. De oorzaak van de pijn is onbekend.

Bij multipele piloleiomyomen kan er sprake zijn van een erfelijke aanleg. Mutaties in het gen "fumaraathydratase" (FH, ook wel fumarase) kunnen gepaard gaan met piloleiomyomen van de huid. Bij ca 80 a 90% van de vrouwelijke patiënten komen dan ook leiomyomen van de uterus voor. Deze aandoening wordt MCUL1 (Multiple Cutaneous and Uterine Leiomyomata, OMIM 150800) genoemd en erft autosomaal dominant over. In een deel van deze families komt bovendien nierkanker voor. Het syndroom wordt dan HLRCC (Hereditary Leiomyomatosis and Renal Cell Cancer, OMIM 605839) genoemd. Ook in deze families worden mutaties in het FH-gen gevonden.
Fumaraathydratase is een enzym uit de citroenzuurcyclus.



</doc>
<doc id="318766" url="https://nl.wikipedia.org/wiki?curid=318766" title="Halswervel">
Halswervel

Een halswervel of vertebra cervicalis is een wervel van het cervicale deel van de wervelkolom.
De cervicale wervelkolom bestaat uit zeven halswervels. De bovenste halswervel (C1) ondersteunt de schedel en wordt de atlas genoemd. De tweede halswervel (C2) wordt axis of "de draaier" genoemd. De atlas en de axis kunnen ten opzichte van elkaar veel meer draaien dan andere wervels. De overige halswervels worden aangeduid met C3 t/m C7 (van bovenaf geteld). C7 wordt vanwege zijn grote doornuitsteeksel ook wel "vertebra prominens" genoemd, omdat het bij de meeste mensen de eerste wervel is die van buitenaf te identificeren is. De stand van de gewrichtsvlakjes waarmee de wervels onderling met elkaar zijn verbonden is vrij vlak, waardoor in dit gedeelte van de wervelkolom de meeste bewegingsmogelijkheden bestaan.
Lager in de hals (C5 t/m C7) is er meer beweging naar lateraal (zijwaarts) mogelijk en hoger in de hals (C3 t/m C5) meer rotatie (draai) mogelijkheid.


</doc>
<doc id="318971" url="https://nl.wikipedia.org/wiki?curid=318971" title="Sertolicel">
Sertolicel

De sertolicellen, of voedstercellen, begeleiden de rijping van zaadcellen. Deze cellen worden gestimuleerd door testosteron afkomstig van de cellen van Leydig en follikelstimulerend hormoon dat door de hypofyse wordt gevormd. De cellen van Sertoli produceren ook het hormoon inhibine, dat zorgt voor de afremming van de testosteronproductie door de cellen van Leydig. Zo creëren beide cellen in de testes een systeem van homeostase.

De sertolicellen bevinden zich in het epitheel van de zaadbuisjes ("tubuli seminiferi") in de teelballen. De cellen van Leydig bevinden zich in het bindweefsel tussen de lobuli (lobben) in de teelbal.

Bij de mens en vele andere dieren delen de sertolicellen niet meer tijdens de reproductieve periode. Ze zijn namelijk buitengewoon resistent tegen veel schadelijke invloeden als infectie, ondervoeding en röntgenstraling. Ze overleven deze invloeden veel beter dan de cellen van de spermatogenetische reeks.

De sertolicellen zorgen voor steun, bescherming en voeding van de zich ontwikkelende zaadcellen. De spermatogenetische cellen (cellen betrokken bij de productie van zaadcellen) liggen ingebed in het cytoplasma van sertolicellen. De zich ontwikkelende zaadcellen komen hierdoor niet meer in contact met het interstitium (ruimte met vloeistof tussen cellen) en kunnen alleen voedingsstoffen uit het cytoplasma van de sertolicellen krijgen en er afvalstoffen aan afgeven.

Tijdens de spermiogenese fagocyteren de sertolicellen de cytoplasmadelen van zich differentiërende spermatiden. Ze worden vervolgens in hun lysosomaal apparaat verteerd.

De sertolicellen scheiden een vloeistof af naar de zaadkanaaltjes. Dit vloeistof speelt een rol bij het verdere transport van zaadcellen. Daarnaast scheiden cellen van Sertoli onder invloed van FSH en/of testosteron bepaalde eiwitten uit die een rol spelen bij de spermatogenese. Een voorbeeld is het androgeenbindend proteïne (ABP).

Nog een functie van de cellen van Sertoli is de productie van anti-müllerhormoon. Dit hormoon speelt een belangrijke rol tijdens de embryonale ontwikkeling van een jongen. Het verhindert de ontwikkeling van de buizen van Müller. Deze spelen een rol bij het ontwikkelen van het vrouwelijk genitaal systeem, de baarmoeder in het bijzonder.

De sertolicellen zijn ook verantwoordelijk voor het in stand houden van de bloed-testisbarrière. Er is namelijk een groot verschil in samenstelling van het bloed en dat van de vloeistof in de zaadkanaaltjes. De laag cellen van Sertoli, de onderlinge occludensverbindingen (tight-junctions) in het bijzonder, zorgt ervoor dat dit verschil in stand wordt gehouden. Het doel hiervan is om eventuele toxische stoffen en cellen betrokken bij de immunologische afweer bij de zaadcellen in de latere stadia van hun ontwikkeling vandaan te houden en eventuele beschadigingen voorkomen.

De laatste functie van sertolicellen is de productie van inhibine en activine. Het hormoon inhibine onderdrukt de vorming en uitscheiding van FSH. Activine remt de werking van inhibine.


</doc>
<doc id="319174" url="https://nl.wikipedia.org/wiki?curid=319174" title="Flagellata">
Flagellata

Flagellata (Mastigophora of zweepdiertjes) behoren tot de kleinsten van de protozoa, die flagellen (zweepstaartjes) gebruiken om zich voort te bewegen. 

Zoals alle protozoa hebben ze water nodig om zich te verplaatsen, maar dit kan zelfs een heel dun laagje zijn rond bodemdeeltjes. Flagellata worden zelfs gevonden in woestijngebieden. Ze concentreren zich vooral rond wortels, omdat bacteriën en organisch afval er veel voorkomt.


</doc>
<doc id="319178" url="https://nl.wikipedia.org/wiki?curid=319178" title="Zwemvlies">
Zwemvlies

Een zwemvlies kan verwijzen naar een zwemvin. Het kan echter ook verwijzen naar twee tenen die aan elkaar vastzitten met een vlies. Bij aquatische dieren als otters, bevers en eenden helpen zwemvliezen bij het zwemmen. Ook veel zeevogels hebben zwemvliezen tussen de tenen, omdat ze aangepast zijn aan het leven in of in de buurt van de zee.

Bij mensen komen eveneens zwemvliezen voor. Dit verschijnsel is al vanaf de geboorte aanwezig, en kan niet op later stadium ontwikkeld worden. Het zwemvlies kan als irritant ervaren worden. Men heeft de mogelijkheid om het weg te laten snijden. Bij een zwemvlies zitten de twee tenen naast de grote teen aan elkaar vast.



</doc>
<doc id="319244" url="https://nl.wikipedia.org/wiki?curid=319244" title="Bedrijfsfysiotherapie">
Bedrijfsfysiotherapie

Bedrijfsfysiotherapie is een specialisatie van fysiotherapie gericht op verzuimpreventie.

De bedrijfsfysiotherapeut zet zich in voor de gezondheid van organisaties en medewerkers, samen met werkgevers en werknemers, maar ook met ARBO-organisaties, brancheverenigingen en verzekeraars. De bedrijfsfysiotherapeuten werken aan het voorkomen van gezondheidsproblemen op de werkplek, verminderen en herstellen van aandoeningen van het bewegingssysteem en ondersteunen waar nodig bij de re-integratie van (langdurig) zieke werknemers, via een geïntegreerde aanpak aan een gezonde werkomgeving.

In 1998 is de Stichting Registratie Bedrijfsfysiotherapeuten opgericht, die het register beheert van bedrijfsfysiotherapeuten die voldoen aan vastgestelde opleidings- en kwaliteitseisen. Met ingang van 1999 zijn de eerste register bedrijfsfysiotherapeuten (Rbf) opgenomen in het register. Dit register is te raadplegen via de website van de Nederlandse Vereniging voor Bedrijfs- en Arbeidsfysiotherapeuten.



</doc>
<doc id="319245" url="https://nl.wikipedia.org/wiki?curid=319245" title="Alcopop">
Alcopop

Een alcopop is een limonadeachtig mixdrankje dat alcohol bevat. Er zijn drankjes die van tevoren gemixt zijn met sterkedrank, die ook in supermarkten verkocht worden, zoals Bacardi Breezer of Wodka gemengd met Red Bull. Al deze drankjes bevatten zo’n 5% tot 8% alcohol.

Omdat de drankjes zoet smaken, proeft men de alcohol minder en drinkt het makkelijker weg. Veel jongeren vinden bier niet lekker smaken, omdat het niet zoet is. Daarom zullen ze sneller uitwijken naar een alcopop.

In een glas alcopop zit evenveel alcohol als in een glas bier, een wijntje of in een glaasje sterkedrank.

Alcopops komen oorspronkelijk uit Australië. Eerst kwamen ze in Engeland op de markt in de zomer van 1995, later verspreidde het zich naar Noord-Amerika, Japan en de rest van de wereld. Nu, zeker 10 jaar later, zijn de drankjes zelfs in poedervorm in de supermarkten verkrijgbaar. Omdat er pas alcohol in komt nadat er water is toegevoegd, hoeft er geen accijns over betaald te worden. Dit is in Duitsland populair omdat de accijnzen daar fors gestegen zijn in de laatste paar jaar.


</doc>
<doc id="319283" url="https://nl.wikipedia.org/wiki?curid=319283" title="Rugpijn">
Rugpijn

Rugpijn is een verzamelnaam voor verschillende klachten aan de rug. Rugklachten komen heel veel voor en ongeveer 80% van de volwassenen heeft wel eens last van een zeurende of stekende pijn, met of zonder uitstraling naar been en bil.
Op advies van het Nederlands Huisartsen Genootschap (NHG), de wetenschappelijke vereniging van de huisartsen in Nederland, wordt onderscheid gemaakt in aspecifieke lage rugpijn en rugpijn als gevolg van specifieke oorzaken.

Specifieke oorzaken veroorzaken ongeveer 5% van alle rugpijnklachten. Het is belangrijk om deze te herkennen, omdat dit ziekten zijn waaraan iets gedaan kan of moet worden. Het gaat daarbij om hernia van de tussenwervelschijf, vernauwing van het wervelkanaal met neurologische uitval, tumoren en ontstekingen van de wervels, wervelfracturen, ziekte van Bechterew of afgegleden wervels.

Aspecifieke lage rugpijn is een verzamelnaam voor een aantal moeilijk uit elkaar te houden aandoeningen van de rug. Het NHG heeft besloten dat het niet zinvol is voor huisartsen om hier een nauwkeuriger diagnose te stellen, omdat er geen verschil is in behandeling. Belangrijk is of de rugpijn kort of reeds lang bestaat, maar ook hoe hevig de pijn is.

Bij het merendeel van de rugklachten is er geen organische oorzaak aantoonbaar; dit worden aspecifieke rugklachten genoemd. Het is niet alleen een sociaal-medisch probleem maar ook een financieel probleem vanwege het grote ziekteverzuim.

Rugklachten ontstaan door een samenspel van factoren, die zowel persoons- als werkgebonden zijn.

De onderrug bestaat uit vijf lendenwervels, die door middel van banden aan het bekken verbonden zijn. Tussen elke wervel zit een tussenwervelschijf, die beweging tussen de wervels mogelijk maakt en werkt als schokdemper. Daaromheen zitten pezen, kapsels en spieren die zorgen voor stevigheid en bescherming van de rug. Houding en beweging veranderen de belasting van de wervelkolom aanzienlijk. Hoe groter de belasting van de wervelkolom, hoe meer kans op vervorming en beschadiging van de tussenwervelschijf en de omliggende kapsels, pezen en spieren, met name indien deze houdingen langdurig (bijvoorbeeld zitten) of veelvuldig (bijvoorbeeld tillen) worden uitgevoerd.

Men is er nog niet in geslaagd aan te tonen hoe aspecifieke rugklachten ontstaan. Dit is ook de reden waarom specifiek onderzoek, ook met beeldvormende technieken, in dat geval niet zinvol is.

Onderzoek door onder meer TNO-arbeid heeft aangetoond dat hurkend tillen vanaf de grond de rug zwaarder belast dan bukkend tillen. In enkele goed opgezette studies pleit men zelfs voor het tillen "vanuit de rug" in plaats van "vanuit de benen". De beenspieren zouden bij tillen minder belasting aan kunnen dan de rugspieren.

Recent is ook door TNO een onderzoek gedaan naar het ontstaan van klachten in de rug bij langdurige statische belasting, zoals zitten. Hierbij werd gebruikgemaakt van de LEO methodiek (Lokaal Ervaren Ongemak) als voorspelling van pijnklachten. Hieruit bleek dat proefpersonen in een goede zithouding al na 20 minuten zonder beweging te hoge waarden aangaven. Bij slechte houdingen (bv voorovergebogen naar het scherm) was dit al binnen 10 minuten.



</doc>
<doc id="319480" url="https://nl.wikipedia.org/wiki?curid=319480" title="Cardioloog">
Cardioloog

Een cardioloog is een medisch specialist op het gebied van de cardiologie. Cardiologen behandelen hartziekten zoals hartfalen, hartinfarct, en hartritmestoornissen. 

Enkele bekende cardiologen zijn

In Nederland is de cardiologie is een relatief jong specialisme; de eerste cardiologen deden hier pas halverwege de twintigste eeuw hun intrede. Willem Einthoven, die een nobelprijs voor de geneeskunde ontving voor zijn werk aan het elektrocardiogram, was dan ook wel arts, maar geen cardioloog. De cardiologie ontwikkelt zich razendsnel in allerlei deelspecialisaties waaronder interventiecardiologie, cardiogenetica, congenitale cardiologie en elektrocardiologie. 


</doc>
<doc id="319738" url="https://nl.wikipedia.org/wiki?curid=319738" title="Patch-clamptechniek">
Patch-clamptechniek

De patch-clamptechniek is een manier uit de elektrofysiologie om ionenstromen in ionkanalen die zich in de celmembraan bevinden, op te meten.
In klassieke patch-clamptechniek wordt een capillair glas bewogen op de celmembraan om een strakke verbinding (Gigaseal) te vormen. De recente ontwikkelingen vervingen de pipet met een vlakspaandersubstraat.

Een voordeel van de patch-clamptechniek ten opzichte van de neurochip is dat men direct aan de cel kan meten; een nadeel is dan weer dat de cel wordt beschadigd.

Er bestaan 4 vormen van 'patch-clamping'.


De patch-clamptechniek is in de jaren 1970 en 1980 ontwikkeld door de biofysicus Erwin Neher en de fysioloog Bert Sakmann. Zij ontvingen er in 1991 de Nobelprijs voor de Fysiologie of Geneeskunde voor.


</doc>
<doc id="320032" url="https://nl.wikipedia.org/wiki?curid=320032" title="Carapax">
Carapax

In de zoölogie is een carapax (meervoud: "carapaces") een ander woord voor "schild" bij verscheidene diergroepen:



</doc>
<doc id="320063" url="https://nl.wikipedia.org/wiki?curid=320063" title="Pereon">
Pereon

Het pereon is een onderdeel van het exoskelet van vlokreeftjes (Amphipoda) en andere Malacostraca. Het bestaat bij vlokreeftjes uit zeven segmenten (somieten) die elk een paar eentakkige aanhangsels dragen: de pereopoden. Die zeven segmenten worden pereomeren genaamd. Aan de zijkant van de pereomeren hangen de zogenaamde epimere platen.


</doc>
<doc id="320113" url="https://nl.wikipedia.org/wiki?curid=320113" title="Pleon">
Pleon

Het pleon of "abdomen" zijn de achterlijfsomieten bij kreeftachtigen. Enkel bij mosselkreeftjes en Remipedia is dit lichaamsdeel niet aanwezig. Het telson wordt al dan niet tot het pleon gerekend. Het pleon bezit al dan niet extremiteiten.

Bij vlokreeftjes (Amphipoda) en andere Malacostraca is het een onderdeel van het exoskelet. Het bestaat uit zes segmenten, waarvan de eerste drie, de pleonieten, het pleosoom vormen, elk met een paar tweetakkige pleopoden, en de laatste drie het urosoom, dat op zijn beurt gewoonlijk drie paar één- of tweetakkige uropoden draagt. Bij andere Malacostraca (tienpotigen, pissebedden, zeekomma's, aasgarnalen en naaldkreeftjes) kan de detailstructuur licht verschillen.


</doc>
<doc id="320158" url="https://nl.wikipedia.org/wiki?curid=320158" title="George Washington Carver">
George Washington Carver

George Washington Carver (Diamond (Missouri), 12 juli 1861 - Tuskegee (Alabama), 5 januari 1943) was een Amerikaanse uitvinder die vooral bekend werd door de vele toepassingen die hij uitvond rondom de pinda. Voorbeelden zijn pindapotten, een pindaradio, pindalijm en zelfs een paar elektrische apparaten in de vorm van een pinda.

Carver was een landbouwkundig scheikundige en botanicus die werkte in de landbouwvoorlichting in het zuiden van de Verenigde Staten. Hij leerde voormalige slaven technieken gericht op zelfvoorzienendheid en deed onderzoek naar bodemverbetering.


</doc>
<doc id="320527" url="https://nl.wikipedia.org/wiki?curid=320527" title="Denton Cooley">
Denton Cooley

Denton A. Cooley (Houston, 22 augustus 1920 - aldaar, 18 november 2016) was een thoraxchirurg uit Houston (Verenigde Staten). In 1962 richtte hij het Texas Heart Institute op. Tevens was hij hoofd van de afdeling hart- en vaatchirurgie in het St. Luke's Episcopal Hospital en hoogleraar heelkunde aan de Texas Medical School in Houston. Ook was hij verbonden aan het Texas Children's Hospital.

Denton Cooley heeft een meer dan veertigjarige vete gehad met zijn eveneens in Houston werkzame en beroemde collega Michael DeBakey. Deze kwestie hebben de heren in 2007 bijgelegd.

De Nederlandse literator Hans Werkman heeft als hartpatiënt het dagboek "Dagboek van een open-hartoperatie. Wat maakt de patiënt door? Wat doet de chirurg?" bijgehouden. Werkmans openhartoperatie werd door Cooley met succes uitgevoerd. Hij schreef daarover 'Het hart op tafel'. In 2007 interviewde Werkman Denton Cooley.


</doc>
<doc id="320532" url="https://nl.wikipedia.org/wiki?curid=320532" title="Ron Paul">
Ron Paul

Ronald Ernest (Ron) Paul (Pittsburgh (Pennsylvania), 20 augustus 1935) is een Amerikaans Republikeins Afgevaardigde voor het 14e district van Texas en presidentskandidaat voor de Amerikaanse Republikeinse Partij in 2012. Paul was eerder presidentskandidaat voor de Republikeinen in 2008 en voor de 
Libertarische Partij in 1988. Hij wordt tevens gezien als degene die het fundament gelegd heeft voor de hedendaagse Tea Party-beweging, waarin zijn zoon Rand Paul een van de sturende krachten is.

Hij behaalde zijn BSc in Biologie aan Gettysburg College en studeerde geneeskunde aan Duke University. Daarna was hij arts bij de Amerikaanse luchtmacht en specialiseerde zich verder in gynaecologie en verloskunde aan de Universiteit van Pittsburgh. In 1968 verhuisde hij met zijn vrouw Carol naar Surfside Beach (Texas), waar zij nog steeds wonen.

In 1974 verloor Paul zijn eerste verkiezing. Hij nam het op tegen Democraat Robert P. Casey, in de verkiezingen voor het Huis van Afgevaardigden. Casey werd echter benoemd in een federale functie, waardoor Paul in 1976 de vrijgekomen zetel wel wist te winnen, echter slechts voor zes maanden, toen Democraat Robert A. Gammage wist te winnen in de reguliere verkiezing. Twee jaar later was Paul wel te sterk voor Gammage, en in 1980 en 1982 werd hij opnieuw verkozen. In 1984 was hij geen kandidaat voor het Huis meer (hij werd opgevolgd door Tom Delay), maar hij deed wel een jaar later een gooi naar een senaatszetel, een verkiezing die hij verloor, waarna hij een tijdlang als dokter werkzaam was.

Voor de Libertarische Partij was Paul in 1988 een kandidaat voor het Amerikaans presidentschap en hij kreeg landelijk 431.750 stemmen.

Paul werd in 1994 weer verkozen tot het Huis van Afgevaardigden, alhoewel het leiderschap van de Republikeinse Partij zich niet achter Paul schaarde. Hetzelfde zou gebeuren in 1998, een verkiezing die hij opnieuw zou winnen. Hij werd opnieuw verkozen in 2000, 2002 en 2006. Hij is lid van de "Republican Liberty Caucus", een libertarische fractie binnen de Republikeinse Partij.

Op 11 januari 2007 werd bekend dat Paul bij de Amerikaanse presidentsverkiezingen 2008 wilde meedingen naar de nominatie van de Republikeinse Partij. Op 12 maart 2007 liet hij weten officieel in de race te zijn. Op 12 juni 2008 onderbrak hij zijn campagne, maar sprak zijn steun niet uit voor John McCain, die de Republikeinse voorverkiezingen won.

In 2011 maakte Ron Paul bekend dat hij zich opnieuw kandidaat zou stellen voor de Republikeinse Voorverkiezingen met het oog op de Amerikaanse presidentsverkiezingen van november 2012. Ondanks onverwacht goede resultaten in onder andere New Hampshire (waar hij 23% van de republikeinse kiezers wist te overuigen en tweede werd na Mitt Romney), lag hij nooit echt in de running en op 14 mei kondigde hij aan dat hij geen actieve campagne meer zou voeren wegens een tekort aan fondsen. Toch stapte hij nog niet officieel uit de race en hij bleef zoeken naar afgevaardigden die voor hem willen stemmen.

Paul is fiscaal conservatief, constitutionalist, libertariër en een politieke 'maverick' (vrijbuiter) binnen het Huis van Afgevaardigden. Hij is voorstander van het strikt navolgen van de Amerikaanse grondwet. Hij stemt vaak tegen nieuwe wetten die de invloed van de (federale) overheid vergroten en/of ongrondwettelijk zijn. Hierdoor heeft hij in de media de nickname "Dr. No" gekregen.

Ron Paul is van mening dat een werkelijke patriot tegen de Patriot Act moet zijn en stemde tegen de "Patriot Act" in 2001 en 2005. Hij hekelt de uitwerkingen die de "war on terror" heeft op burgerlijke vrijheden.

Hij ziet de inkomstenbelasting als de meest kwaadaardige vorm van belasting omdat volgens hem de armste en de middenklasse hierdoor het zwaarst getroffen worden. Hij is onder andere daarom volledig voor het afschaffen van de inkomstenbelasting. Ron Paul vindt dit reëel omdat de Amerikaanse inkomstenbelasting één derde van het huidige budget is. De overheidsuitgaven moeten dan teruggeschroefd worden naar een niveau van tien jaar daarvoor (anno 2008).

Paul is voor non-interventie, dat iets anders is dan isolationisme. Zo vindt hij dat de VS hun troepen onmiddellijk moeten terugtrekken uit landen als Irak en Zuid-Korea en uit organisaties moeten stappen zoals de Verenigde Naties en de Wereldbank. De VS moeten volgens hem echter leidinggevend zijn in diplomatie en vrije internationale handel. Hij is tegen de dienstplicht. Ook is Paul tegen het vergaande samenwerkingsverband tussen de Verenigde Staten, Canada en Mexico, de "Security and Prosperity Partnership of North America" en tegen de mogelijke komst van de Amero.

Paul stemde tegen CAFTA omdat hij het ongrondwettelijk vond.

Op het punt van immigratie neemt Paul een behoudend standpunt in. Hij is voorstander van het versterken van de grenspolitie en hekelt de mogelijkheid van (illegale) immigranten om overheidssteun te krijgen.

Paul is een fervent voorstander van de vrije markt, een standpunt dat hij baseert op de ideeën van de Oostenrijkse School. Daardoor is hij ook tegen een centrale bank zoals de Federal Reserve, omdat die in zijn ogen juist verantwoordelijk is voor de hoog- en laagconjunctuur van de economie. Paul meent dat de waarde van de Amerikaanse dollar gekoppeld moet worden aan die van het goud en wil daarom een honderd procent goudstandaard. Hij meent verder dat de federale inkomstenbelasting moet worden afgeschaft (hij diende daartoe al een aantal wetsvoorstellen in) en het aantal federale ministeries afgeslankt moet worden. Paul verdedigt zijn standpunten vaak op basis van de Amerikaanse grondwet, die een beperkte lijst van bevoegdheden voor de federale overheid opsomt.
Paul hekelt het hoge Amerikaanse handelstekort, waardoor de VS vooral geld moeten lenen van China en Japan om dit te kunnen financieren. Hij vindt dat de huidige Amerikaanse welvaart meer gebaseerd is op lenen dan op een hogere groei in productie. Dit verzwakt de Amerikaanse dollar aanzienlijk en hij waarschuwt dan ook voor een mogelijke val van de dollar.

Hoewel hij zelf een tegenstander is van abortus, meent Paul dat de federale overheid hierover geen inspraak heeft, dat het dus een recht is waarover staten zelf mogen beslissen. Paul hangt een "consistent life ethic" aan, wat ook betekent dat hij tegen de doodstraf is.

The war on drugs (strenge overheidshandhaving van het drugsbeleid) beschouwt Ron Paul als een falend beleid en hij pleit in eerste instantie voor het beëindigen van de federale handhaving.

Zijn standpunt omtrent het homohuwelijk is dat de overheid daar geen zeggenschap in behoort te hebben, dat trouwen een levensbeschouwelijke / godsdienstige aangelegenheid is en aangezien kerk en staat gescheiden zijn het homohuwelijk mogelijk moet zijn.



</doc>
<doc id="320651" url="https://nl.wikipedia.org/wiki?curid=320651" title="Oorlel">
Oorlel

De oorlel of het oorlelletje (Latijn: "Lobulus") is het onderste deel van de oorschelp en bestaat niet uit kraakbeen, maar uit vetweefsel. De vorm van de oorlel verschilt. De oorlel is bij sommigen aan de schedel vastgegroeid en bij anderen ver van de schedel afstaand.
De oorlel wordt gebruikt voor het dragen van oorringgen of oorknoppen enzovoorts, waarvoor meestal eerst een gaatje moeten worden geprikt. In sommige culturen wordt de oorlel met vrij zware voorwerpen uitgerekt.


</doc>
<doc id="320881" url="https://nl.wikipedia.org/wiki?curid=320881" title="Telson">
Telson

Het telson is het laatste lichaamssegment van verscheidene soorten geleedpotigen (Arthropoda):






</doc>
<doc id="320892" url="https://nl.wikipedia.org/wiki?curid=320892" title="Neuraminidase">
Neuraminidase

Neuraminidase is een oppervlakte-eiwit (of enzym) dat gevonden wordt op het oppervlakte van het influenzavirus.

Er zijn negen neuraminidase subtypes bekend, waarvan velen alleen voorkomen bij verschillende soorten pluimvee. Van subtypes N1 en N2 is bekend dat zij direct verbonden zijn aan epidemieën bij de mens. De meest recente uitbraak van het vogelgriepvirus heeft als subtype N1.

Neuraminidase zorgt ervoor dat virusdeeltjes, na vermenigvuldiging in cellen, zich van deze cellen kunnen loskoppelen en zich verder kunnen verspreiden. Dit doet het door siaalzuurresidu's af te knippen. Het zorgt er ook voor dat nieuwe virusdeeltjes op zichzelf blijven en niet samenklonteren tot één enorm virusdeeltje.

Het toedienen van chemische blokkers van neuraminidase is een behandeling die leidt tot een drastische beperking van de ernst van een virusinfectie en de besmettelijkheid (of overdraagbaarheid) ervan. Dit komt doordat de blokkers voorkomen dat nieuwe virusdeeltjes (na vermenigvuldiging in geïnfecteerde cellen) zich los kunnen maken uit deze cellen. Derhalve kunnen zij geen andere cellen besmetten of overgedragen worden op andere mensen.

Neuraminidase is ook bekend bij de bacterie "Bacteroides fragilis", waarbij het dezelfde werking heeft.

Deze chemische middelen worden gebruikt bij de bestrijding van virale infecties en het indammen van een epidemie en/of pandemie.
Bekende blokkers zijn zanamivir en oseltamivir. De laatste is ook beter bekend onder de merknaam Tamiflu.

De combinatie van neuraminidase met het oppervlakte eiwit hemagglutinine bepaalt de eigenschappen van een influenzavirus.
Beide eiwitten komen in verschillende subtypes voor en in verschillende combinaties.
Zo bestaat het virus dat de Spaanse griep veroorzaakte rond 1918 uit de subtypes/combinatie H1N1.
Het vogelgriepvirus (1998-2006) heeft als 'signatuur' H5N1.



</doc>
<doc id="320998" url="https://nl.wikipedia.org/wiki?curid=320998" title="Sint Antonius Ziekenhuis (Sneek)">
Sint Antonius Ziekenhuis (Sneek)

Het Sint Antonius Ziekenhuis was een rooms-katholiek ziekenhuis, met kapel en klooster, in de Nederlandse stad Sneek.

Het ziekenhuis is gebouwd in 1903 naar een ontwerp van Nicolaas Molenaar sr. In 1994 werd het gesloten en afgebroken, toen het nieuwe gebouw aan de Bolswarderbaan werd betrokken. De naam van het nieuwe ziekenhuis is Antonius Ziekenhuis, waarin het woord Sint, dat refereert aan de Rooms-Katholieke oorsprong van het ziekenhuis, is weggelaten. Een van de stichters van het ziekenhuis is chirurg Gerben Nammens Bouma. Zoals zoveel oude ziekenhuizen stond het aan de rand van het centrum.

Het Sint Antonius was een zogenaamd "hospitaalklooster", bewoond door de Liefdezusters van de Heilige Carolus Borromeus. Ook in andere Nederlandse steden had deze zusterorde ziekenhuizen. In het ziekenhuis bevond zich ook grote kloosterkapel. Eerder bevond zich in Sneek een klooster ter ere van Sint-Antonius. Dit gebouw heette het Oude Hospitaalklooster, maar deze werd al in 1400 gesloopt. In Leeuwarden en Bolsward bevonden zich ook "Antoniusgasthuizen", maar deze hadden niet de status van klooster.

In de periode 1930-1985 is het gebouw flink gegroeid, elk jaar werd er wel (bij)gebouwd. Elk stukje ruimte werd benut, hierbij werd niet altijd gelet op de schoonheid van de gebouwen. Er werd wel gezegd dat er hierbij veel door de gemeente door de vingers werd gezien dat in feite niet was toegestaan.

Vlak voor de Tweede Wereldoorlog werd de eerste nieuwbouwvleugel voor patiënten gerealiseerd, met drie verdiepingen.

Tijdens de oorlog verborg het ziekenhuis twee Joodse onderduikers: Georgientje van Voolen en meneer De Bruyn. In de kelder van het ziekenhuis (in de zogenaamde “kopertunnel”) werden daarnaast ook met regelmaat mensen verborgen, bijvoorbeeld ten tijde van razzia's. Stoker Albert Meijer van de Technische Dienst kreeg van directeur Disse de zorg voor deze onderduikers toebedeeld. Hoewel iedereen in het ziekenhuis wist van hun aanwezigheid is dit nooit bij de Duitsers bekend geworden.

Op 29 juli 1947 kreeg het ziekenhuis Koninklijk bezoek. Prins Bernhard bracht een bezoek aan het ziekenhuis als onderdeel van zijn werkbezoek aan Friesland. In de jaren vijftig was het "klooster" gereed. Dit diende onder meer ter huisvesting van de nonnen, die er toen werkten. Na hun vertrek werd het omgebouwd tot kantoren en een restaurant. In 1965 kwam naast de oude patiëntenvleugel een nieuw beddenhuis gereed, met vijf verdiepingen. Ook werd van deze periode tot en met de jaren tachtig gewerkt aan de poliklinieken en spoedeisende hulp. Het betrof voornamelijk semibouw.

In de jaren zeventig stond men voor de keuze tussen volledige nieuwbouw elders en/of een grondige verbouwing op de bestaande locatie. De directie had besloten tot vernieuwbouw op de bestaande locatie. De hoofdredenen hiervoor waren de locatie (bij het centrum, vlak bij bus- en treinstation) en dat de rijksoverheid terughoudend was met toestemming en financiële middelen voor een geheel nieuw gebouw buiten de stad. De gemeenteraad was het er niet mee eens, omdat zij twijfelden aan de haalbaarheid van het plan in verband met de huidige locatie en het feit dat het aanzicht van de wijk ingrijpend veranderd zou worden. De raad ging echter toch met tegenzin akkoord omdat er nog steeds geen geld beschikbaar was voor een nieuw ziekenhuis en omdat men ook inzag dat het ziekenhuis met een enorm ruimtegebrek te maken had; het ziekenhuis zou niet goed meer kunnen blijven functioneren als er niet uitgebreid mocht worden.

In verband met het beperkte aantal parkeerplaatsen zou achter het ziekenhuis een parkeergarage komen, de (als tijdelijk gebouwde en zwaar verouderde) poliklinieken moesten worden vervangen door een uit meerdere verdiepingen bestaande moderne polikliniek. Verder zou een huizenblok worden afgebroken om zo ruimte te creëren voor een andere nieuwbouwvleugel. Het oude hoofdgebouw zou gemoderniseerd dan wel vervangen worden door een nieuw gebouw. De gemeente stelde als voorwaarde dat de te realiseren gebouwen in overleg met de gemeente ontworpen zouden worden.

Echter, een jaar later kwam het verantwoordelijke ministerie ineens met toestemming voor een geheel nieuw ziekenhuis aan de rand van de stad. Een en ander betekende dat de directie afzag van de oude plannen en werd er besloten om zo snel mogelijk tot een nieuw ziekenhuis te komen, tot groot genoegen van de gemeente overigens. Het zou nog 15 jaar duren voordat het nieuwe ziekenhuis zijn deuren opende.

Na de sluiting werd besloten alle aan- en bijgebouwen te slopen, op het monumentale hoofdgebouw na. Echter onder invloed van de projectontwikkelaar verleenden de lokale autoriteiten toch een vergunning voor sloop van het oude gebouw. Het leegstaande gebouw was doelwit van veel jongeren die in het gebouw rondzwierven. Op 25 juli 1995 werd door spelende kinderen een lijk gevonden in de voormalige keuken van het gebouw. Het was een zwerver die door een overdosis was overleden.




</doc>
<doc id="321038" url="https://nl.wikipedia.org/wiki?curid=321038" title="Plantenhormoon">
Plantenhormoon

Plantenhormoon of fytohormoon is de benaming voor in de plant aangemaakte stoffen die de groei van de plant regelen.

Planten regelen hun inwendige milieu, tegelijkertijd rekening houdend met verandering in het uitwendige milieu door het maken van hormonen en enzymen. Hoewel planten geen zenuwstelsel hebben, kunnen ze op die manier toch snel reageren op uitwendige prikkels. Ieder signaal wordt met behulp van hormonen doorgegeven. Het zijn signaalmoleculen die op specifieke locaties in de plant worden gemaakt, in lage concentraties voorkomen en veranderende processen veroorzaken in doelcellen op andere locaties in de plant. Zo reageert het kruidje-roer-mij-niet direct op aanraking met het samenvouwen van de blaadjes van het samengestelde blad.

Plantenhormonen regelen onder andere de groei van de 
en beïnvloeden de:

Van 6 planthormonen weten we dat zij de belangrijkste signalen in de plant regelen:
Zij worden de hoofdhormonen genoemd, waarvan al veel bekend is tegenwoordig, dankzij grondige onderzoeken en experimenten.

Verder zijn er nog een aantal componenten die men als groeiregulatoren beschouwd; maar men niet tot de hormonen rekent:

Naar deze stoffen is echter nog niet genoeg onderzoek gedaan om dit zeker te weten. Vandaag de dag zijn onderzoekers nog steeds bezig om meer te weten te komen van de effecten van deze componenten.

Er zijn meerdere theorieën over planthormonen. De meest voorkomende is een theorie waarbij de 6 hoofdhormonen in drie algemene hoofdgroepen worden verdeeld:
Iedere groep heeft een andere locatie in de plant waar ze worden geproduceerd en een andere situatie waarbij ze in actie komen.
Nu zijn er nog tal van andere fysiologische effecten; ook gans het ontwikkelingsproces van de plant staat onder de controle van hormonen.
Belangrijk is om in te zien dat deze hormonen elkaar onderling beïnvloeden en samenwerken.

Tevens wordt er verondersteld dat planten voornamelijk ingesteld zijn op het groter worden in de vegetatieve periode van hun leven. Deze groei vereist zowel goede omgevingsomstandigheden en een hoeveelheid van de vier basisgroepen van voedingsstoffen, die de hoeveelheid om de plant op zijn huidige grootte te houden overtreft. Deze vier basisgroepen van voedingsstoffen zijn: 

De vier groepen worden verdeeld in twee koppels; water en mineralen, die vanuit de wortels de plant binnenkomen, en gassen, die vanuit de uitlopers (stengels) de plant binnenkomen. Door assimilatie wordt in de bladeren koolzuur (koostofdioxide) omgezet in suikers.

Veel plantencellen blijven totipotent, niet alleen onder de juiste omstandigheden, zoals in weefselkweek dat men gebruikt wordt in laboratoria, maar ook in de manier waarop ze reageren op omstandigheden in hun omgeving of de hoeveelheid beschikbare voedingsstoffen. Totipotent wil zeggen dat een embryonale cel het vermogen heeft om zich te ontwikkelen tot elke soort cel. Hierdoor is het bijvoorbeeld mogelijk een plant vegetatief te vermeerderen. Door deze eigenschap, zal een cel in de uitloper (stengel) altijd gedeeltelijk verdrag vertonen dat overeenkomt met dat van een cel in de wortel. Hierdoor is het mogelijk om Schok / Synchroniserende hormonen in iedere willekeurige cel te produceren.

Deze hormonen worden geproduceerd wanneer er een lange tijd positieve omstandigheden voor de groei zijn. Dit houdt onder andere in dat er voldoende voedingsstoffen zijn voor de groei. De hormonen worden geproduceerd in één dominante bron in de uitlopers en in één bron in de wortels. Auxine en Cytokininen zijn onderdeel van deze groep hormonen. Zij worden voornamelijk door jonge cellen gemaakt en in mindere hoeveelheden door volwassen cellen.

De productie van groeihormonen, in de plant zelf, ligt geheel aan de omstandigheden. Deze komt namelijk alleen op gang als de omstandigheden goed zijn voor de groei.

Cytokininen worden geproduceerd door cellen die zich onder omstandigheden bevinden waarin het gunstig is voor een worteldeelweefselcel om te groeien. Dit is onder andere vrijheid van omgevingsstress en de opname of aanwezigheid van meer dan genoeg mineralen en water om de cel te ondersteunen en met hem iedere cel die hiervoor van hem afhankelijk is.

Auxine heeft dezelfde omstandigheden nodig, hierbij is niet de aanwezigheid van mineralen en water van belang, maar is de productie afhankelijk van de hoeveelheid water en mineralen.

Voordat de groeihormonen op gang kunnen komen moeten er dus voldoende voedingsstoffen zijn. Om deze voorraden op een hoog genoeg peil te krijgen zijn de stresshormonen van groot belang.

Wanneer er een lange tijd stress is, zoals het afwezig zijn van voldoende voedingsstoffen, worden deze hormonen geproduceerd. De hormonen worden, net als de groeihormonen, geproduceerd in één dominante bron in de uitlopers en in één bron in de wortels. Bij deze hormonen horen Gibberelline zuur, Ethyleen en Brassino steroïden. Zij worden voornamelijk door volwassen cellen gemaakt en in mindere hoeveelheden door jonge cellen.

De productie van stresshormonen, in de plant zelf, wordt gestart zodra de cel zich in een soort stresssituatie bevindt. Bij stress, activeren deze hormonen het vrijkomen van (voedings)bronnen om een bepaald tekort in een bepaald deel van de plant tegen te gaan.

Gibberelline zuur wordt geproduceerd door cellen die zich onder omstandigheden bevinden die ongunstig zouden zijn voor volwassen worteldeelweefselcellen. Dit zijn omstandigheden wanneer er te weinig suiker en zuurstof aanwezig is om zowel de cel zelf als de cellen die van hem afhankelijk zijn te ondersteunen. Gibberelline zuur verwijdert de bronnen uit cellen en herverdeelt ze over een deel van de uitloper waar een tekort is. Hierdoor wordt de verwachting, van een toenemende hoeveelheid suiker en zuurstof, groter voor de gehele plant. 

Een wortelcel zou hetzelfde doen, maar dan de suiker en zuurstof voor zichzelf houden en het water en mineralen herverdelen.

Een ander effect wat Gibberelline veroorzaakt is de vrijgeving van enzymen in de wortel. Deze zetten het zetmeel, dat in de vacuolen is opgeslagen, om in suikers. Dit wordt ook weer benut om tijdelijk gebrek aan suiker op te lossen.

Ethyleen wordt geproduceerd door cellen onder vergelijkende omstandigheden als Gibberelline zuur die ongunstig zouden zijn voor volwassen cellen van de uitloper. Verder heeft Ethyleen hetzelfde herverdelende effect als Gibberelline zuur, maar dan van de uitloper naar de wortel toe, in plaats van de wortel naar de uitloper.

Dit herverdelen is een poging van de plant tot productieve nieuwe groei van wortels en hiermee een eventueel overtreffen van de eerdere hoeveelheid mineralen en water.

De Schok/Synchroniserende hormonen worden geproduceerd wanneer er plotseling negatieve, of positieve, veranderingen voorkomen. Zij reageren zeer snel, kunnen overal in de plant worden gemaakt en zijn de eerste hormonen die worden gemaakt wanneer materiële overleving van de plant bedreigd wordt, of wanneer deze bedreiging verdwenen is. Deze hormonen treffen "voorbereidingen" voor de plant om de bedreiging zo goed mogelijk op te vangen, of houden dit juist tegen wanneer de bedreiging verdwijnt. Schok/Synchroniserende hormonen zijn tevens de regelaars van de mate van celdeling. Ze vertragen het tot een overleefbaar peil, overeenstemmend met de plaatselijke omstandigheden, of versnellen de celdeling om volle benutting te maken van het huidige niveau van voedingsstoffen en omgevingsomstandigheden. Een hoog of laag niveau van deze hormonen is nodig om de vrijgeving van groeihormonen of stresshormonen te stoppen. Tot deze belangrijke groep hormonen behoren abscisinezuur en salicylzuur. 

Om het fruit te laten rijpen, moeten alle 3 de groepen samenwerken. Zowel voor als tijdens de rijping moet er rekening worden gehouden met stress, voorraad van voedingsstoffen en andere factoren. Om ervoor te zorgen dat de plant tijdens de rijping van zijn fruit niet dood gaat vanwege bijvoorbeeld te weinig voedingsstoffen, wordt er van tevoren voor gezorgd dat alle omstandigheden optimaal zijn. Dan pas krijgt het fruit ‘toestemming’ om aan zijn ontwikkeling en rijping te beginnen.


</doc>
<doc id="321093" url="https://nl.wikipedia.org/wiki?curid=321093" title="Pereopode">
Pereopode

Pereopoden zijn looppoten bij geleedpotigen. Ze bestaan uit (van proximaal naar distaal): coxa (niet op de afbeelding), basis, ischium, merus, carpus, propodus en dactylus. De coxae zijn met de sternieten (segmenten) van het pereon vergroeid. 

<br clear="all">

Bij vlokreeftjes zijn de eerste twee pereopoden tot grijppoten omgevormd en heten dan gnathopoden.
<br clear="all">
Gnathopoden, maar ook schaarpoten van bijvoorbeeld krabben en andere kreeftachtigen, kunnen simpel, chelaat, subchelaat of carpochelaat zijn.


</doc>
<doc id="321159" url="https://nl.wikipedia.org/wiki?curid=321159" title="Ziekenhuis Sint Annadal">
Ziekenhuis Sint Annadal

Ziekenhuis Sint Annadal is de naam van een voormalig algemeen ziekenhuis in de wijk Brusselsepoort in Maastricht. Het gebouw is thans de hoofdzetel van de rechtbank Limburg.

In 1940 werd de eerste steen gelegd voor het nieuwe streekziekenhuis Sint Annadal, dat daarmee de opvolger werd van het ziekenhuis Calvariënberg in het Kommelkwartier, dat al omstreeks 1930 te klein bleek. Door de Tweede Wereldoorlog moest de bouw worden stilgelegd. In 1946 werd het werk hervat en op 3 augustus 1950 opende het ziekenhuis haar poorten. Al in hetzelfde jaar en opnieuw in 1955 werd het ziekenhuis uitgebreid. Het aantal bedden steeg van 376 in 1950 naar 780 in 1973; het aantal personeelsleden van 382 in 1951 naar 1180 in 1975. In de beginperiode werkten er een groot aantal religieuzen, met name Zusters Onder de Bogen, hoewel het in beginsel een algemeen ziekenhuis betrof.

In 1968 besloot het bestuur het ziekenhuis ter beschikking te stellen van de eventueel in Maastricht te vestigen Achtste Medische Faculteit. Na de vestiging van de Rijksuniversiteit Limburg (nu Universiteit Maastricht) in 1976, kreeg het Ziekenhuis Sint Annadal de voorlopige status 'academisch'. Een groot probleem in 1980-82 vormden de afkoopsommen van de specialistenpraktijken. In 1985 begon de daadwerkelijke academisering en in 1986 werd de naam gewijzigd in Academisch Ziekenhuis Maastricht. In februari 1991 verhuisde het ziekenhuis naar het terrein van de medische faculteit in Randwyck.

In het voormalige ziekenhuis is thans onder andere de rechtbank (zowel de arrondissementsrechtsbank als het kantongerecht) van Maastricht gevestigd. In een ander deel van gebouwencomplex was tot voor enige jaren de Maastrichtse campus van de Japanse Teikyo University ondergebracht, maar deze heeft zich inmiddels uit Maastricht teruggetrokken. Op het terrein bevindt zich verder een zogenaamd guest house, dat bewoond wordt door uitwisselingsstudenten van de Universiteit Maastricht. Ook is er nog een medische kliniek gevestigd.

Het ziekenhuis Sint Annadal werd in 1938 ontworpen door het Amsterdamse architectenbureau Cuypers-Swinkels, gebaseerd op een eerder ontwerp van Eduard Cuypers (1859-1927). De bouw vond plaats tussen 1940 en 1950. Het gebouw had met zijn donkere bakstenen gevels en grote stalen vensters eerder een jaren 30 dan een jaren 50-uitstraling, een mengeling van Nieuwe Zakelijkheid, Delftse School en sobere wederopbouwarchitectuur. In 1992 werd het gebouw opnieuw ingrijpend verbouwd door het architectenbureau Swinkels Passchier, waarbij het geschikt gemaakt werd voor de nieuwe functie van gerechtsgebouw. Door het toevoegen van kunststof elementen en het wit schilderen van de gevels (de toren van de voormalige ziekenhuiskapel is thans blauw) werd het karakter van het gebouw in sterke mate aangetast.


</doc>
<doc id="321166" url="https://nl.wikipedia.org/wiki?curid=321166" title="Johannesziekenhuis">
Johannesziekenhuis

Het Johannesziekenhuis is een voormalig ziekenhuis in Zaandam. Het ziekenhuis werd in 1932 geopend als St. Jan Ziekenhuis. Er was ook een bejaardenhuis aan verbonden.

Na de fusie met het Julianaziekenhuis tot 'De Heel' (later het Zaans Medisch Centrum) werd het ziekenhuis gesloten en -op het hoofdgebouw na- gesloopt. Dit hoofdgebouw is inmiddels herontwikkeld en onderverdeeld in 34 appartementen.



</doc>
<doc id="321168" url="https://nl.wikipedia.org/wiki?curid=321168" title="Julianaziekenhuis (Zaandam)">
Julianaziekenhuis (Zaandam)

In de jaren tachtig fuseerde het Julianaziekenhuis met het Johannesziekenhuis in Zaandam. Hieruit ontstond ziekenhuis De Heel, later Zaans Medisch Centrum. Het nieuwe ziekenhuis werd op één locatie gevestigd en wel op de locatie van het Julianaziekenhuis, het nieuwe gebouw kon, na een uitbreiding, in gebruik worden genomen.



</doc>
<doc id="321377" url="https://nl.wikipedia.org/wiki?curid=321377" title="Neonatale intensive care unit">
Neonatale intensive care unit

In Nederland wordt intensieve zorg voor pasgeborenen georganiseerd in 10 NICUs (Neonatale Intensive Care Unit), waarvan acht gesitueerd zijn in de academische centra, en twee in daartoe gemachtigde algemene ziekenhuizen (Isala klinieken en Máxima Medisch Centrum locatie Veldhoven). In deze NICU's wordt zorg verleend aan te vroeg geborenen en ernstig zieke, a terme pasgeborenen. In de zorg zijn in de eerste plaats ouders betrokken, en op professioneel niveau wordt zorg verleend door neonatologen (gespecialiseerde kinderartsen) en verpleegkundigen met de specialisatie neonatologie.


</doc>
<doc id="321386" url="https://nl.wikipedia.org/wiki?curid=321386" title="Poorttheorie">
Poorttheorie

De poorttheorie (Engels: "Gate Control Theory") is een begrip uit de pijnbestrijding. Deze theorie postuleert dat het ruggenmerg niet alleen schadelijke prikkels doorgeeft aan het centrale zenuwstelsel, waar pijngewaarwording plaatsvindt, maar dat datzelfde centrale zenuwstelsel in staat is de pijnprikkel te moduleren. Dat wil zeggen dat het centrale zenuwstelsel als het ware een poort kan open- en dichtzetten om pijn in meer of mindere mate door te laten naar het centrale zenuwstelsel.

De theorie werd voorgesteld in 1965 door de psycholoog Ronald Melzack en de anatoom Patrick Wall, in het artikel "Pain Mechanisms: A New Theory," (Science, volume 150, p. 171–179, 1965). Deze wetenschappelijke publicatie gaf de start voor heel wat nieuw experimenteel en klinisch onderzoek naar pijn. Het model heeft sinds zijn ontstaan al wel een aantal wijzigingen ondergaan, maar het oorspronkelijke idee van de modulatie van de pijn in het zenuwstelsel blijft een belangrijk gegeven in de studie van de pijnbestrijding.



</doc>
<doc id="321420" url="https://nl.wikipedia.org/wiki?curid=321420" title="Adhesieve tandheelkunde">
Adhesieve tandheelkunde

Met adhesieve tandheelkunde bedoelt men de discipline van de tandheelkunde die gebruik maakt van restauraties die kleven aan de tand. Met kleven bedoelt men een verbinding maken tussen de tand en het product met behulp van een adhesief en gepaste behandeling van de te hechten oppervlakken. Deze adhesief materialen kunnen een composiet, glasionomeercement of compomeer zijn.
Het voordeel van de adhesieve tandheelkunde is dat men geen ondersnijdingen of retentieplaatsen moet maken om deze materialen op zijn plaats te kunnen houden zoals bij de amalgamen. Men moet dus minder tandweefsel opofferen.

De adhesieve materialen hebben meestal de kleur van de tand. Hierbij komen naast kunststoffen, ook porselein, glaskeramiek en opgebakken metaal en zirkoonoxide structuren tot toepassing. 

Het kleven dient te gebeuren op een bijna of soms helemaal droog en een niet gecontamineerde oppervlakte. Het droog maken en houden maakt de behandeling soms moeilijk.
Meestal wordt er om deze reden in de adhesieve tandheelkunde gebruikgemaakt van een rubberdam.
Als oppervlaktebehandeling van de tand wordt veelal verdund fosforzuur gebruikt. Glaskeramiek kan worden geëtst met een 4-6% fluorwaterstof gel, terwijl zirkoonoxide kan worden voorbereid door het hechtoppervlak te stralen met 50 micron aluminiumoxide bij een druk van 2 bar.

Glazuurconditionering met fissuurverzegeling is erop gericht groeven in het glazuur af te dekken zodat suikers en bacteriën zich er niet meer kunnen ophopen. Deze techniek werd in 1955 ontwikkeld door Michael Buonocore. Hij behandelde het glazuur eerst met verdund fosforzuur om minuscule putjes te laten ontstaan, waarop een daarna aangebrachte beschermende laag kon hechten. Zijn werk werd de basis voor allerlei andere toepassingen, maar het "sealen" zoals vandaag de dag wordt toegepast op kindergebitten lijkt nog het meest op Buonocores eerste toepassing.


</doc>
<doc id="321425" url="https://nl.wikipedia.org/wiki?curid=321425" title="Majella Ziekenhuis">
Majella Ziekenhuis

Het Majella Ziekenhuis is een voormalig ziekenhuis in de wijk Het Spiegel in Bussum, vernoemd naar Gerardus Majella. Het ziekenhuis werd in 1990 afgebroken om plaats te maken voor de woonwijk Majellapark.

Het Majella ziekenhuis werd in 1910 opgericht met als financier en bestuurder Anton Dreesmann.



</doc>
<doc id="321446" url="https://nl.wikipedia.org/wiki?curid=321446" title="Tandimplantaat">
Tandimplantaat

Een tandimplantaat is een kunstmatige vervanging van een tandwortel. 
Op de plaats waar een tand dient getrokken te worden, kan men meestal ter vervanging een implantaat met kroon plaatsen. Dit is meestal een schroefvormige titaniumstructuur, al dan niet bedekt met een speciale coating. Elk merk implantaat heeft zijn specifieke vorm van implanteren.
In de begintijd van de tandheelkundige implantaten werden vooral zogenaamde bladimplantaten en transmandibulaire implantaten toegepast. Het implantaatlichaam van zo'n bladimplantaat is een plat vlak. De transmandibulaire implantaten gaan geheel door de kaak heen (onderkaak).
Het verwijderen van dit soort implantaten is zeer ingewikkeld.

Nu worden vooral de zogenaamde schroefimplantaten gebruikt. Het was het schroefimplantaat van de Zweedse professor Brånemark die dit type implantaat zo populair maakte, mede vanwege de goede klinische resultaten en het gemak van het plaatsen van dit implantaat.
De grootste vooruitgang in de implantologie was echter niet zozeer de vorm van het implantaat maar de coating van het deel dat met het bot in contact komt. Het grote probleem is namelijk de aangroei en ingroei van bot aan het implantaat. 

Tegenwoordig wordt er ook onderscheid gemaakt tussen de zogenaamde één- en twee-fase implantaten. Het verschil zit in de behandelfasen:

In de loop der tijd zijn er verschillende soorten - en ook merken - implantaten ontstaan. Ondanks dat men tegenwoordig vooral schroefimplantaten gebruikt is er een wildgroei aan implantaatfabrikanten ontstaan. Helaas is het er nooit van gekomen een normering voor implantaatonderdelen te maken, waardoor schroefjes, moertjes, schroevendraaiers per merk en ook nog eens per type van hetzelfde merk kunnen verschillen.

Het nadeel hiervan is dat als na jaren functioneren een onderdeel van het implantaat het begeeft, de vervanging van dit onderdeel wel eens moeilijk of onmogelijk zou kunnen zijn omdat het onderdeel niet meer verkrijgbaar is.

In de orthodontie worden soms mini-implantaten gebruikt die zijn geplaatst in het bot. Deze implantaten vormen ankers om krachten uit te oefenen om zo tanden te doen verplaatsen in de gewenste richting.


</doc>
<doc id="321686" url="https://nl.wikipedia.org/wiki?curid=321686" title="Bio-ethiek">
Bio-ethiek

De bio-ethiek is een tak van de moraalwetenschap, die zich bezighoudt met de ethische aspecten van menselijke ingrepen in het menselijk leven.

Morele vraagstukken rond het begin en het einde van het leven zijn reeds heel oud. Nieuwe morele vraagstukken ontstonden bij de harttransplantaties van Dr. Christiaan Barnard in Zuid-Afrika eind jaren 1960. Het hart was toen nog voor veel mensen meer dan een pomp, namelijk de "zetel" van de emoties, ziel.

Tegenwoordig behandelt de bio-ethiek vooral vraagstukken in verband met euthanasie, abortus provocatus, in-vitrofertilisatie, genetische manipulatie en dergelijke.

In snel tempo ontstonden wetenschappelijke instituten voor bio-ethiek die de biologische en medisch-technische vooruitgang met ethische studies begeleiden:

In Vlaanderen bestaat de socio-culturele beweging De Maakbare Mens vzw die informatie- en sensibilisatiecampagnes voert over bio-ethische en biomedische thema's. 

In vele grotere ziekenhuizen zijn ethische commissies gevormd die toezicht houden op de ethische aspecten van de geneeskunden en op medische experimenten met mensen.




</doc>
<doc id="321732" url="https://nl.wikipedia.org/wiki?curid=321732" title="Bleken (tanden)">
Bleken (tanden)

Bleken van tanden (Engels: "bleaching") heeft als doel de tandkleur witter te maken. Bij het bleken wordt een product gebruikt dat de natuurlijk intrinsieke tandkleur wijzigt. 

Het bleken van tanden is een procedure die vooral binnen de cosmetische tandheelkunde uitgevoerd wordt. Veel mensen beschouwen witte tanden als een aantrekkelijk deel van de glimlach. Het melkgebit van een kind is witter dan het volwassen gebit dat volgt. Naarmate de leeftijd stijgt zal het volwassen gebit donkerder worden. De verdonkering is een gevolg van veranderingen in de minerale structuur van het gebit, waarbij het glazuur minder poreus wordt. Het gebit kan ook donkerder worden door bacteriën, bepaalde soorten voeding, dranken als koffie, thee en rode wijn en eventueel tabak. Al deze producten zorgen op den duur voor een sterke aanslag op de tanden.

Tanden bleken blijkt na verschillende wetenschappelijke experimenten redelijk veilig. Er is lang gedacht dat bestanddelen uit de bleekgel het glazuur van tanden zouden aantasten, maar dit idee lijkt inmiddels wat achterhaald. 

Tanden bleken kan door middel van drie verschillende hoofdbestanddelen:

Van deze drie methodes wordt carbamideperoxide het beste getest. Waterstofperoxide werkt eveneens goed, maar is iets agressiever en daardoor niet toegestaan in België en Nederland.
De non-peroxidesystemen zoals natriumperboraat zijn zwakker dan de producten die wel peroxide kennen, daarom vallen ze ook niet onder dezelfde restricties en hoeven ze niet per se door tandartsen worden uitgevoerd. Deze producten zijn veel zachtaardiger en kennen tot nog toe geen bekende bijwerkingen. 
De pijn en irritaties die van peroxidebehandelingen bekend zijn blijven hier dan ook achterwege.

De non-peroxidesystemen worden meer en meer aangeboden als betaalbaar alternatief op de peroxidesystemen. De drempel tot dergelijke behandelingen is gaandeweg minder groot geworden.

Men kan tanden thuis bleken, maar het ook laten doen in de tandartspraktijk. 


 Bij thuis bleken.
Het te veel inslikken van de gel bij thuis bleken kan de keel irriteren en diarree veroorzaken. Ter hoogte van de tand kan er bij thuis bleken prikkeling van het tandvlees en tijdelijk overgevoeligheid van de tand optreden. Beide symptomen zijn van tijdelijke aard.

Bij bleken in de tandartspraktijk.
Het warmte-effect van de lamp kan blijvende schade toebrengen aan de tandpulpa. Om dit te vermijden, worden er veelal lampen gebruikt waarvan de golflengte in het ultraviolette licht gelegen is, de goede lampen zijn voorzien van warmtefilters waardoor er geen necrose(afsterven) van de tandpulpa plaatsvindt. UV is schadelijk voor het tandvlees (verbranding van het tandvlees), en daarom moet het bleekproces onder een rubberdam gebeuren. Het bleken met laser zou geen schade toebrengen omdat hierbij geen warmte gebruikt wordt. Dit is echter sterk afhankelijk van het type laserlicht (golflengte) dat gebruikt wordt. De KTP-laser (groen licht) wordt beschouwd als de meest veilige gezien deze de tanden bleekt via een fotochemisch proces waar andere fotothermisch ageren. De tandarts dient wel de juiste voorzorgen te nemen, daar de concentraties van de hoofdbestanddelen zeer hoog liggen.

Wanneer men te lang de bleekproducten gebruikt gaat men een afbraak van de glazuurmatrix veroorzaken. Dit is de afbraak van de moleculaire structuur van het glazuur. Men breekt dus tand af op moleculair niveau. Dit kenmerkt zich door een blauwachtige schijn.
Men spreekt dan van overbleaching.

Wat hierboven vermeld werd, gaat over het "vitaal bleken" van tanden . Bij het bleken van ontzenuwde tanden, "avitaal bleken" genoemd, worden deze tanden, in tegenstelling tot het vitaal bleken, van binnen naar buiten gebleekt door het tijdelijk aanbrengen van een bleekstof (natriumperboraat) in de pulpaholte.

Het resultaat van het bleken houdt in de regel enige tijd aan, maar loopt na enkele jaren toch weer terug, o.a. door het gebruik van dranken en voedingsmiddelen die verkleuring in de hand werken. 



</doc>
<doc id="321755" url="https://nl.wikipedia.org/wiki?curid=321755" title="Zuur-base-evenwicht (bloed)">
Zuur-base-evenwicht (bloed)

Het zuur-base-evenwicht is de balans van de pH-waarde van het bloed. Voor het goed functioneren van diverse functies in het lichaam is het van belang om de zuurgraad van het bloed binnen zeer nauwe grenzen te houden. De zuurgraad, weergegeven in pH, van het bloed is afhankelijk van de hoeveelheid basische en zure stoffen opgelost in het bloed, vandaar de term zuur-base-evenwicht. Bij de mens ligt de normale pH-waarde van het bloed tussen de 7,35 en 7,45. Het bloed is dus licht basisch.

Als de zuurgraad van het bloed stijgt (dalende pH) ontstaat een acidose; als de zuurgraad van het bloed daalt (stijgende pH) ontstaat een alkalose.

Om de zuurgraad van het bloed binnen deze nauwe grenzen te houden heeft het lichaam twee belangrijke middelen tot zijn beschikking. De snelle methode is het aanpassen van de ademhaling. Door sneller te ademhalen stijgt de pH van het bloed en door langzamer te ademen daalt de pH. De langzame methode gaat via de nieren. De nieren controleren de concentratie van het bicarbonaat door deze te reabsorberen of uit te scheiden. Bij meer reabsorptie van bicarbonaat stijgt de pH en bij meer uitscheiding daalt de pH.
Er zijn diverse oorzaken voor de ontregeling van het zuur-base-evenwicht. Grofweg kunnen deze onderverdeeld worden in respiratoire, dat wil zeggen aan de ademhaling gerelateerde ontregelingen ofwel metabole oorzaken. In het laatste geval is er een overschot van een base of zuur in het bloed.

Er zijn dus vier mogelijke ontregelingen:

De belangrijkste buffer in het bloed om de pH binnen nauwe grenzen te houden is het CO-waterstofcarbonaat-systeem. De evenwichtsformule van dit systeem is als volgt:

De pH van het bloed is direct afhankelijk van de verhouding CO en HCO volgens de Henderson-Hasselbalch-vergelijking:

Hieruit volgt dat aangezien in de teller HCO is geplaatst stijging van de HCO-concentratie leidt tot een stijging van de pH en dat een daling van de HCO concentratie leidt tot een daling van de pH. De pCO staat in de noemer derhalve leidt een stijging van de pCO tot een daling van de pH en een daling van de pCO tot een stijging van de pH.

Zodra extra H-ionen in het bloed terechtkomen daalt de pH van het bloed. De H wordt weggevangen in het bloed door het buffer systeem, waarbij HCO omgezet wordt in CO. Het CO wordt via de longen uitgeademd. Op deze manier kan door aanpassing van de ademhaling op een snelle manier invloed worden uitgeoefend op de zuurgraad van het bloed. Verder zijn de nieren in staat om HCO aan te maken. Het aanmaken van HCO duurt uren tot dagen en heeft dus tijd nodig om goed te gaan werken.

Door middel van de ademhaling wordt CO uit het bloed gewassen. Uit het bovenstaande volgt dan ook dat bij een toename van de ademhalingsfrequentie de pCO daalt, dit leidt tot een stijging van de pH. Vandaar dat hyperventilatie leidt tot een respiratoire alkalose. Hypoventilatie leidt dus tot het tegenovergestelde.

Indien er zuren aan het bloed worden toegevoegd (bijvoorbeeld ketonen bij ontregelde diabetes) ontstaat er een metabole acidose. Hetzelfde geldt als er waterstofcarbonaatverlies (HCO) is (diarree). Bij toevoeging van basische stoffen ontstaat een metabole alkalose of een verlies aan zuren (braken).

Aangezien het lichaam actief probeert om een evenwicht te handhaven kan het lastig zijn om de primaire stoornis te achterhalen. Zeker als er meer ontregelingen door elkaar spelen. Bijvoorbeeld braken bij een patiënt met een ernstige longziekte (metabole alkalose en respiratoire acidose). Een grafische weergave van dit evenwicht helpt dan om snel de belangrijkste ontregeling te kunnen herleiden aan de hand van de waarden van het waterstofcarbonaat, pCO en het zuurgehalte. Dit heet het zuur-base-evenwicht nomogram.



</doc>
<doc id="321855" url="https://nl.wikipedia.org/wiki?curid=321855" title="PRA International">
PRA International

PRA Health Sciences (PRA) is een onafhankelijke Contract Research Organisatie (CRO). PRA Health Sciences verricht in opdracht van internationale farmaceutische en biotechnologische ondernemingen op commerciële basis onderzoek naar de werking van nieuwe geneesmiddelen bij mensen. PRA Netherlands was voorheen Pharma Bio Research (PBR). In 2006 is PBR onderdeel geworden van het wereldwijde PRA Health Sciences. De klinieken van PBR worden sinds die tijd als "blauwdruk" gebruikt voor klinieken in Amerika en andere delen van de wereld. PRA Health Sciences is de grootste instelling voor geneesmiddelenonderzoek van Nederland met per jaar ongeveer 70 onderzoeken op ongeveer 2000 vrijwilligers.

PRA Netherlands heeft vestigingen in Assen, Zuidlaren en Groningen, en heeft ongeveer 400 werknemers. Dit zijn merendeels hoger opgeleiden. PRA speelt daarbij een belangrijke rol als werkgever in de regio. Het bedrijf heeft anno 2005 een jaaromzet van circa 36 miljoen euro. PRA Health Sciences heeft vestigingen wereldwijd.

PRA Health Sciences wordt door zijn klanten betaald voor klinisch onderzoek op mensen. Dit onderzoek valt uiteen in drie fasen:
PRA Netherlands richt zich met name op fase 1, en in mindere mate op fase 2. Voorafgaand aan het klinisch humaan onderzoek vindt er pre-klinisch onderzoek plaats. Hierbij worden de geneesmiddelen ook getest op dieren. Het onderzoek vindt plaats volgens strenge internationale normen. Afhankelijk van het onderzoek worden er vaak eisen gesteld wat betreft leeftijd, geslacht, wel of niet roken, enz. De minimale leeftijd volgens de internationale normen is 18 jaar. De deelnemers aan een onderzoek ontvangen een financiële vergoeding voor ongemak en geïnvesteerde tijd.



</doc>
<doc id="321967" url="https://nl.wikipedia.org/wiki?curid=321967" title="Past Reality Integration">
Past Reality Integration

Past Reality Integration (PRI) is een vorm van psychotherapie, in 2000 ontwikkeld door drs. Ingeborg Bosch. Zij studeerde psychologie aan de Universiteit van Amsterdam en werd geïnspireerd door het gedachtegoed van psychoanalyticus Alice Miller en Jean Jenson, alsmede door oosterse denkwijzen. Over de effectiviteit van de therapie bestaat weinig tot geen wetenschappelijk bewijs.

PRI is een methode die ervan uitgaat dat verdrongen en ontkende gevoelens uit de jeugd bepalend zijn voor onze reacties als volwassene in het hier en nu. Als kind is men afhankelijk van ouders of verzorgers en deze mensen kunnen er simpelweg niet altijd zijn om het kind liefde, warmte en geborgenheid te geven. Dit bezorgt het kind verpletterende emotionele pijn, het krijgt immers niet wat het nodig heeft om te overleven. Het psychisch afweersysteem zorgt ervoor dat die onverdraaglijke waarheid wordt verdrongen uit het bewustzijn en daardoor niet wordt gevoeld. Zo wordt een kind met een goed functionerend psychisch afweersysteem beschermd tegen elke emotionele pijn, hoe heftig ook, waardoor het in staat is de jeugd te overleven.
Dat psychische afweersysteem blijft actief wanneer het kind volwassen (=onafhankelijk) is geworden.

Een situatie in het volwassen hier en nu doet onbewust denken aan pijnlijke gebeurtenissen uit het verleden en de afweer wordt razendsnel geactiveerd. De oude afweermechanismen trachten nog steeds te beschermen tegen emotionele gevaren van vroeger, terwijl die gevaren nu niet meer levensbedreigend zijn. Zij laten mensen in het hier en nu dingen doen en denken die niet langer nodig zijn en die een negatieve invloed hebben op het eigen leven.

Ingeborg Bosch beschrijft vijf afweermechanismen.

Angst is de diepste laag van afweer. Angst geeft het kind de illusie nog te kunnen vluchten uit de situatie waarin het niet krijgt wat het nodig heeft om te overleven. Voor de volwassene betekent angst o.a.: Niet naar feestjes durven, het eng vinden in het openbaar te spreken, bang zijn dat je een ziekte hebt of dat je dierbaren iets ergs overkomt.

Primaire Afweer is de eerste cognitieve afweer, het kind denkt dat het niet krijgt wat het nodig heeft omdat er iets mis is met zichzelf. Als volwassene vind je van jezelf dat je niet deugt en voel je je snel schuldig of slecht. PA maakt je somber, gevoelig voor depressies, je hebt gebrek aan energie en ervaart het leven als ‘te zwaar’.

Valse Hoop: Het kind hoopt toch te krijgen wat het nodig heeft door maar beter zijn best te doen. Als volwassene doe je hetzelfde omdat je gelooft alsnog te kunnen krijgen wat in je jeugd ontbrak: liefde, warmte, acceptatie. VH maakt je perfectionistisch, geeft lichamelijke stressklachten als bv. nek-en schouderklachten, muisarm en doet je opbranden.

Valse Macht: Het kind legt de schuld bij de ouders; het komt door hen dat het kind niet krijgt wat het nodig heeft. Als volwassene vind je dat de ander niet deugt of jou benadeelt, je denkt snel dat anderen tegen je zijn. Dit kan leiden tot irritatie, woede, stressklachten, agressieve gedachten/daden en superioriteitsgevoelens.

Ontkenning van Behoeften: Het kind overtuigt zichzelf dat het niets nodig heeft. Als volwassene ben je vaak meester in het relativeren, wegredeneren van je eigen behoeften. Je stopt je gevoelens weg en verdooft jezelf door bijvoorbeeld heel veel te werken, veel te roken/drinken/eten. Hoofdpijn, verslavingen en eetstoornissen liggen op de loer.

In PRI-therapie leert men door nauwkeurige zelfobservatie de afweermechanismen herkennen en de heftige oude pijn die erachter schuilgaat toe te laten. Daardoor ervaart men dat de destijds levensbedreigende oude pijn in het heden geen kwaad meer kan doen, waardoor de afweermechanismen hun functie verliezen en ander gedrag ontstaat. Aldus verdwijnen afweer aangedreven eigenschappen als o.a. verlegenheid, spreekangst, sociale fobie, somberheid, faalangst, boze buien. In PRI-therapie leert men zich bewust worden en het instrument van ‘afweer omkeren’ hanteren. Daardoor kan men de rest van het leven PRI zelfstandig toepassen; het wordt een ‘way of life’.
Door PRI ontstaat een besef dat de afweermechanismen je ervan weerhouden te reageren in het hier en nu. Zonder die angst, depressie of boosheid, kan men - met compassie in contact met zichzelf en de ander - het leven gaan ervaren zoals het werkelijk is: onbelast.

Het identificeren en loslaten van afweermechanismes is ook een onderdeel van zelfactualisatie. Ook boeddhistische vipassana-meditatie kan een manier zijn om afweermechanismes te identificeren en los te laten. De combinatie van psycho-therapie en boeddhistische meditatie en inzichten in de menselijke psyche wordt sinds de jaren 1970 onderzocht. Ook in andere therapievormen wordt aandacht besteed aan het loslaten van afweermechanismes.

PRI is dus niet uniek in haar streven om de invloed van afweermechanismes te verminderen. Wel wijkt het af door de veronderstelling dat afweermechanismes verdrongen herinneringen verbergen. De nadruk in andere therapieën ligt juist op het herkennen en leren verdragen van datgene dat in het heden pijn doet. Ervaringen en vormende gebeurtenissen uit het verleden kunnen hier een rol in spelen, maar worden niet gezien als iets dat 'verdrongen' is.

In PRI ligt wel sterk de nadruk op het idee van verdrongen herinneringen. Het is hier gecombineerd met het idee van het ware zelf.

Het idee van 'verdrongen herinneringen' heeft volgens critici geen wetenschappelijke onderbouwing. In de jaren 90 is het onderwerp geweest van debat in met name de USA, toen de populariteit van dit idee een grote vlucht nam en ouders beschuldigd werden van seksueel misbruik van hun kinderen.

In essentie is het gebaseerd op het werk van Freud, die op zijn beurt geïnspireerd werd door Charcot en Breuer.
Charcot deed eind 19e eeuw onderzoek naar 'hysterie', een verzamelterm voor onverklaarbaar gedrag dat volgens hem veroorzaakt zou zijn door psycho-trauma's, naar analogie van fysieke trauma's. Waarschijnlijker is dat er sprake was van miniem hersenletsel en epileptische verschijnselen, die in die tijd niet waarneembaar waren met gewone microscopen.
Breuer stelde dat elk hysterisch symptoom een causale oorzaak had, die onbewust was. Het bewust maken hiervan zou het symptoom doen verdwijnen. Deze theorie vindt haar oorsprong in de beroemde gevalsbeschrijving van Anna O., die onder behandeling was van Breuer. Freud was diep onder de indruk van de resultaten van Breuer's onderzoek. In werkelijkheid is Anna O. jarenlang onder behandeling geweest, omdat de behandeling van Breuer "geen" effect had.

Ook het idee van het 'ware zelf' is afkomstig uit de psycho-analyse. Het is geïntroduceerd door Winnicott. Het ware zelf is het gevoel 'levend' te zijn, het lichaam en haar sensaties waar te nemen. Het 'valse zelf' ontwikkelt zich als reactie op 'not good enough mothers', en bestaat uit een overdreven aanpassing van het kind aan de verwachtingen van de moeder. Normale aanpassing evenwel is noodzakelijk, om te kunnen functioneren in de samenleving. De kunst is dus om een evenwicht te vinden in aanpassing en het bewustzijn van de eigen primaire gewaarwordingen.

De combinatie van de emotionele verdringing van mishandeling, verwaarlozing en seksueel misbruik in iemands jeugd en de psychische gevolgen die dat in het latere leven heeft, werd in de jaren 80 populair, mede door het werk van Alice Miller. Het werk van Alice Miller is de primaire bron voor het werk van Jean Jenson en Ingeborg Bosch. Alice Miller distantieerde zich van de ideeën van zowel Jean Jenson als Ingeborg Bosch op haar website. Miller legde uit in antwoord op een ingezonden brief: "Naar mijn mening is de filosofie van Ingeborg Bosch helemaal niet gebaseerd op mijn werk. Als zij denkt dat dat wel het geval is, heeft zij het bij het verkeerde eind en laat zij zien dat ze mijn boodschap helemaal niet begrijpt." Alice Miller was van mening dat de concepten van Ingeborg Bosch (spiritualiteit als einddoel van een succesvolle therapie, woede als valse macht) diep geworteld zijn in de conventionele moraal ('zwarte pedagogiek') die Miller in haar gehele werk heeft bekritiseerd en afgewezen. Volgens Miller zijn woede en boosheid natuurlijke gevoelens en logische reacties op ervaren pijn, die niet mogen worden onderdrukt, zoals Bosch suggereert. Miller vindt het een belangrijke voorwaarde dat deze emoties worden gevoeld in de therapie, om de symptomen bij de cliënt op te heffen. Daarvoor is het noodzakelijk dat woede en boosheid worden gerespecteerd door een therapeut die niet bang is voor deze emoties. 




</doc>
<doc id="322115" url="https://nl.wikipedia.org/wiki?curid=322115" title="Duizendblad (soort)">
Duizendblad (soort)

Duizendblad ("Achillea millefolium") is een plant uit de composietenfamilie. De soortaanduiding "millefolium" verwijst naar het dubbel veerdelige blad, waardoor het lijkt of het uit zeer veel kleine blaadjes bestaat. De geslachtsnaam is afgeleid van Achilles, die duizendblad met zijn legers meenam voor de behandeling van krijgswonden.

De plant komt voor op voedselrijke, verstoorde grond en op braakliggende terreinen. De plant kan goed tegen droogte. De plant komt algemeen voor in Europa en Noord-Amerika en heeft een kenmerkende geur.

De plant wordt 15–50 cm hoog en vormt ondergronds wortelstokken voor vegetatieve verspreiding. Het duizendblad bloeit van juni tot november met wit tot roze bloempjes. De planten met roze bloempjes worden ook in de siertuin gebruikt. Soms komen planten met rode bloempjes ook in het wild voor. De bloeiwijze bestaat uit een schermvormige tros.

De plant bevat isovaleriaanzuur, salicylzuur, asparagine, sterolen, flavonoïden, bitterstoffen, tanninen en coumarinen.

Duizendblad werd vroeger, voordat de werking van hop ontdekt werd, gebruikt bij de bierbereiding.

Ook was de plant in de zeventiende eeuw een populaire groente. De jonge bladeren werden als spinazie klaargemaakt of in soep gedaan. De bladeren zijn zoet met een iets bittere smaak.

Vooral de bloemschermen en het blad bevatten geneeskrachtige stoffen. De plant werd vroeger gebruikt als opwekkend en versterkend middel. Tegenwoordig wordt duizendblad nog wel gebruikt tegen verkoudheid en griep. De etherische oliën kunnen darmkramp en buikpijn verzachten en werken ontstekingsremmend, zo hebben de aanwezige flavonoïden een antibiotische werking, werkt het salicylzuur pijnstillend en het kalium en sesquiterpenen gaan beide oedeemvorming tegen. De groene bladeren hebben een bloedstelpend effect en werden vroeger voor de behandeling van wonden gebruikt.

Het innemen van sap van de plant stimuleert juist bloedingen. Het kan de menstruatie bevorderen, maar ook bloedneus veroorzaken. In het Engels heet de plant daarom ook wel "nosebleed". Veelal wordt er een thee getrokken die tijdens de menstruatie voor een betere doorbloeding zou zorgen en krampen zou tegengaan. Een theekuur van duizendblad is vochtafdrijvend en helpt tegen oedeem en jicht. Een omslag van duizendblad bespoedigt de genezing van eerstegraads brandwonden en open wonden.

De gedroogde stengels van het duizendblad worden traditioneel gebruikt voor het voorspellen met behulp van het "Boek der Veranderingen" ook bekend als "I-tjing", het klassieke Chinese orakel- of wijsheidsboek.

In het volksgeloof van de Middeleeuwen werd de plant ook een beschermende kracht toegedicht tegen spoken en de duivel. Hiervoor moest hij onder de dorpel van het huis worden neergelegd. Zie ook afweerkruid.

Duizendblad is waardplant voor de vlinders "Bucculatrix cristatella", "Coleophora trochilella", "Coleophora argentula", "Cochylidia richteriana", "Dichrorampha petiverella", "Dichrorampha alpinana", "Dichrorampha plumbagana", "Dichrorampha plumbana", "Dichrorampha vancouverana", "Epiblema graphana", "Phycitodes saxicola" en "Thiodia citrana"


</doc>
<doc id="322135" url="https://nl.wikipedia.org/wiki?curid=322135" title="Hoorn (materiaal)">
Hoorn (materiaal)

Hoorn is het harde materiaal van hoeven, snavels, vinger- en teennagels en de buitenkant van hoorns. De substantie bestaat hoofdzakelijk uit het taaie, onoplosbare eiwit keratine, wat ook in de buitenste cellaag van de huid (epidermis) wordt teruggevonden.

De hoorn van de neushoorn bestaat bijna geheel uit keratine, maar hoorns van andere zoogdieren hebben een kern van bot.
Hoorn bij zoogdieren is gebaseerd op een andere variant van keratine dan bij vogels en reptielen:

Het hoorn van runderen kan als zodanig, na enige bewerking, worden toegepast als materiaal voor blaasinstrumenten, drinkbekers of voorraadvaten. De bewerking van hoorn als materiaal is bekend vanaf de prehistorie. Hoorn laat zich bewerken als hout. Men kan het zagen, raspen enzovoort. Daardoor kan het worden verwerkt tot allerlei kleine voorwerpen, zoals haarkammen, handvatten en mesheften, naalden en priemen, knopen, lepels, pijpen, brilmonturen, dobbelstenen en sieraden.

Een vervanger voor hoorn is kunsthoorn of galaliet, een kunststof die vervaardigd wordt uit caseïne en formaline.



</doc>
<doc id="322407" url="https://nl.wikipedia.org/wiki?curid=322407" title="Albumine">
Albumine

Albumine is kwantitatief het belangrijkste eiwitmolecuul in het bloedplasma. Omdat het in de gezonde situatie niet uit de bloedhaarvaten kan treden, speelt het een belangrijke rol bij de handhaving van de juiste osmotische druk in de bloedvaten.

Als de albumineconcentratie in het bloed hoger is dan buiten de bloedvaten, dan wordt er water naar de bloedvaten toegetrokken (door osmose). Albumine heeft derhalve een wateraanzuigende werking. Op deze manier wordt de juiste druk verkregen (meer water betekent meer bloed, en meer bloed in dezelfde ruimte betekent een hogere druk). Hierdoor wordt enerzijds voorkomen dat te veel water vanuit de bloedbaan naar de weefsels gaat en anderzijds dat te veel water naar de bloedbaan toestroomt. De hoeveelheid water in de bloedbaan blijft daardoor nagenoeg constant, en daarmee het totale bloedvolume.

Daarnaast verzorgt albumine het transport van stoffen in het bloed, zowel voor lichaamseigen stoffen als lichaamsvreemde stoffen zoals medicijnen. Albumine transporteert 1/3 van testosteron in de bloedsomloop bij de mannen.; 10% van het cortisol in het lichaam wordt ook aan albumine gebonden.
Het meeste adrenaline in het plasma is met lage affiniteit gebonden aan albumine. Schildklierhormonen (T3 en T4) binden met zeer lage affiniteit aan albumine. 20% van het aanwezige T4 (thyroxine) en 35% van het aanwezige T3 (3,5,3'-tri-jodothyronine)is aan albumine gebonden.

Albumine wordt toegediend bij de behandeling en preventie van diverse vormen van shock. Dit is een situatie waarbij het circulerend bloedvolume (in absolute of relatieve vorm) tekortschiet, door bloedverlies of bloedvatverwijding, om een adequate weefseldoorstroming te verzorgen.
Dit kan gebeuren bij ernstige bloedingen door bijvoorbeeld operaties, bij ernstige brandwonden of bij bloedvergiftiging.
Bij zieke mensen, vooral bij een verminderde leverfunctie, is het albuminegehalte afgenomen. Er is dan sprake van hypoalbuminie.

Runderalbumine (Bovine Serum Albumine) wordt gebruikt als blokkeerstof en stabilisator in de chemie.




</doc>
<doc id="322473" url="https://nl.wikipedia.org/wiki?curid=322473" title="Maxillula">
Maxillula

De maxillula of eerste maxille, is het tweede paar aanhangsels dat fungeert als monddelen bij schaaldieren (Crustacea). De andere monddelen zijn: mandibel, tweede maxille en maxillipede(n).

De eerste maxille is bij vlokreeftjes opgebouwd uit een vrije, mediane lob en een buitenste lob, waaraan soms nog een palp is bevestigd.

De maxillula wordt hoofdzakelijk gebruikt bij het voeden.


</doc>
<doc id="322581" url="https://nl.wikipedia.org/wiki?curid=322581" title="Couveuse">
Couveuse

Een couveuse is een medisch apparaat waarin zieke of te vroeg geboren baby's in een gecontroleerde omgeving geobserveerd en verpleegd kunnen worden.

De couveuse is uitgevonden door de Franse arts Alexandre Lion in 1891.

Couveuses hebben meestal de vorm van een doos en zijn gemaakt uit transparante kunststof en omgeven de baby volledig. In een couveuse kan de temperatuur worden geregeld, wat voor prematuren nodig is omdat zij nog geen of erg weinig eigen lichaamsvet hebben en daardoor niet in staat zijn hun eigen temperatuur te regelen. Maar ook de luchtvochtigheid en luchtsnelheid kunnen worden geregeld wat onder meer van belang is voor de beperking van vochtverlies. Verder beperken couveuses de kans op infectie.

Meestal zijn er twee uitsparingen in de couveuse aangebracht met soms zelfs ingebouwde rubberhandschoenen om de baby te kunnen behandelen zonder gevaar voor infectie.

De eerste couveusebaby was Edith Eleanor McLean, die werd geboren op 7 september 1888.



</doc>
<doc id="322669" url="https://nl.wikipedia.org/wiki?curid=322669" title="Mandibel (geleedpotigen)">
Mandibel (geleedpotigen)

De mandibel of mandibula (Latijn: "mandibula" = kaak) is het derde aanhangsel van het kopsegment, na de eerste en tweede antennes, bij Crustacea (schaaldieren) en insecten.

De mandibels dienen voor het kauwen en vermalen van het voedsel en soms ook voor het vervoeren van objecten. Bij roofsoorten worden hiermee ook prooien gevangen.

Bij Crustacea zijn de mandibels sterk verkalkt en dragen ze meestal een gesegmenteerde palp. Bij vlokreeftjes bestaat die laatste meestal uit drie scharnierende segmenten en dient om de basis van de antennes te reinigen. Naast de palp zijn er nog de "lacinia mobilis", de "processus incisivus" (afb. 'incisor uitsteeksel'), een stekelrij en de "processus molaris" (afb. 'molair uitsteeksel'). De mandibel is het eerste in een reeks monddelen, waarvan de andere de maxillula, de maxilla en de maxillipede(n) zijn.

Bij vele insectenfamilies zijn de mandibels vaak sterk gemodificeerd, bij vlinders tot een roltong, bij wantsen tot een steeksnuit en bij mannelijke vliegende herten tot een soort gewei om rivalen opzij te duwen.


</doc>
<doc id="322679" url="https://nl.wikipedia.org/wiki?curid=322679" title="Metabole acidose">
Metabole acidose

Metabole acidose is een te lage pH (< 7,35) van het bloed, dat wordt veroorzaakt door een overschot aan zure of een tekort aan basische stoffen. Dit overschot of tekort kan door veel oorzaken ontstaan, zoals een stoornis in het metabolisme van cellen, het innemen van zure stoffen, of in een gestoorde uitscheiding van waterstofionen door de nieren.

Een metabole acidose kan onder andere veroorzaakt worden door ontregeling van diabetes, hyperglykemie, shock, uremie of nierfalen.



</doc>
<doc id="322696" url="https://nl.wikipedia.org/wiki?curid=322696" title="Mola-zwangerschap">
Mola-zwangerschap

Mola-zwangerschap (ook wel druiventroszwangerschap) is een vrij zeldzame aandoening die ontstaat door een fout tijdens de bevruchting.

Er zijn twee soorten mola-zwangerschappen:

De moederkoek groeit in beide gevallen echter wel gewoon door en blijft zwangerschapshormoon (HCG) produceren. De vrouw voelt zich dan ook gewoon zwanger. Ook de buik kan gewoon groeien doordat de placenta blijft groeien. Het belangrijkste gezondheidsrisico voor de vrouw bestaat uit het verspreiden van de cellen uit de moederkoek naar andere organen alwaar zij verder kunnen groeien.

Een mola-zwangerschap komt weinig voor. Een complete mola-zwangerschap komt slechts in een op de 2000 zwangerschappen voor en een incomplete molazwangerschap slechts een op de 20.000 keer. In het verre oosten echter ongeveer tien keer zo vaak. 

Hoewel de aard van de genetische vergissing bekend is (zie boven), is de oorzaak waardoor die vergissing optreedt niet duidelijk. Er lijkt een verband te bestaan met de leeftijd (hoe ouder des te groter het risico), en vrouwen uit bijvoorbeeld Zuidoost-Azië hebben een groter risico. Er zijn in ieder geval geen oorzaken bekend die gerelateerd zijn aan een bepaald gedrag.

Aangezien er gewoon zwangerschapshormoon geproduceerd wordt voelt de vrouw zich gewoon zwanger. Ook kan de buik gewoon groeien. Er treedt wel vaak vaginaal bloedverlies op of het zogenaamde "spotting". Hyperemesis gravidarum (veel braken tijdens zwangerschap) kan een symptoom zijn van een Mola-zwangerschap.

In eerste instantie volstaat meestal een zuigcurettage. Verder wordt de hoeveelheid zwangerschapshormoon bepaald.

Na behandeling wordt lange tijd het zwangerschapshormoon gevolgd totdat het geheel verdwenen is uit het bloed. Indien het gedurende enkele maanden geheel uit het bloed verdwenen is wordt ervan uitgegaan dat de mola-zwangerschap verdwenen is en mag een vrouw weer zwanger worden. In sommige gevallen kan het nodig zijn een jaar te wachten.

Indien een molazwangerschap blijft bestaan (persisterende trofoblast, in 15% van de gevallen) wordt deze behandeld met een chemotherapiekuur tot nadat het zwangerschapshormoon uit het bloed verdwenen is.



</doc>
<doc id="322714" url="https://nl.wikipedia.org/wiki?curid=322714" title="Beroepsastma">
Beroepsastma

Beroepsastma is in de geïndustrialiseerde landen de meest frequente vorm van beroepsmatige longziekte. Het is belangrijk om de diagnose van beroepsastma te stellen. Dit is niet altijd eenvoudig: vaak is het een ware speurtocht naar de oorzakelijke stof. De ziekte heeft vaak grote consequenties voor de patiënt en zijn of haar werk, aangezien de behandeling bestaat uit het verwijderen van de oorzakelijke stof of desnoods de patiënt zelf uit het werkmilieu.

Beroepsastma is een aandoening, gekenmerkt door wisselende luchtwegvernauwing en/of bronchiale hyperreactiviteit door blootstelling aan één of meer stoffen uit het arbeidsmilieu. Twee types van beroepsastma worden onderscheiden op basis van de tijdsduur tussen de blootstelling aan het agens en het optreden van de symptomen.

Dit is de klassieke vorm van beroepsastma, die ontstaat door immunologische sensibilisatie tegen een beroepsmatig agens (zie verder).

Dit omvat de vormen van astma die ontstaan door herhaalde blootstelling aan irritantia ("irritant-induced asthma" of IIA) of door een acute inhalatie van een irriterende stof (het "reactive airways dysfunction syndrome" of RADS) (zie verder).

Wanneer reeds bestaande astma wordt verergerd door blootstelling aan aspecifieke prikkels op het werk, spreekt men van beroepsgebonden astma. Dit sluit echter niet de mogelijkheid uit dat een astmapatiënt ook nog een beroepsastma ontwikkelt.

Beroepsastma is in de geïndustrialiseerde landen de meest frequente vorm van beroepsmatige longziekte. Het werkelijke aantal gevallen van beroepsastma ligt vermoedelijk veel hoger dan het ontdekte aantal. Recente studies schatten dat 5% van alle gevallen van astma veroorzaakt zijn door blootstelling aan stoffen op het werk. De onderschatting heeft een aantal oorzaken:

Een steeds groeiende lijst van organische en anorganische stoffen is beschreven als verwekkers van beroepsastma. Het is niet mogelijk alle sensibiliserende stoffen vooraf te identificeren. Dit leidt soms tot mini-epidemieën in een bedrijf bij introductie van een nieuw product.
De meest frequente oorzakelijke stoffen, onderverdeeld in producten met hoog en met laag moleculair gewicht, worden hieronder beschreven.

Deze stoffen, vooral eiwitten of polysachariden, kunnen een klassieke humorale IgE-antistofrespons uitlokken.
Sensibilisatie voor dierlijke antigenen bestaat niet enkel in de veeteelt of de agro-industrie. Ook in de voedingsindustrie kan er direct of indirect contact voorkomen met deze stoffen. Laboratorium- en dierverzorgend personeel kan reageren op de eiwitten die door de dieren worden uitgescheiden in de urine.
Plantaardige producten zorgen voor beroepsastma, zowel bij de productie (in de land- en tuinbouwsector) als bij de verwerking en het gebruik ervan. Een van de meest voorkomende vormen van beroepsastma is bakkersastma. Dit kan echter ook worden geïnduceerd door allergie voor mijten of toegevoegde enzymen zoals alfa-amylase. Latex is ook een belangrijk allergeen, ook door de verspreiding door de lucht van de eiwitten via het poeder dat voor handschoenen wordt gebruikt. Mensen met een latexallergie lopen bovendien het risico op een anafylaxie bij medische procedures waarbij gebruik wordt gemaakt van latexhoudende producten.
Microbiële producten vormen een derde groep van mogelijke allergenen. Enzymen worden meer en meer gebruikt in de voedingsindustrie, als toevoegmiddel bij detergenten (waspoeders) en geneesmiddelen en in de biotechnologie. Schimmels kunnen luchtbevochtigers of koeloliën bevolken en zodoende een beroepsastma veroorzaken.

Bij producten met laag moleculair gewicht (< 1000 Dalton) verloopt de sensibilisatie waarschijnlijk via binding van de stof aan een lichaamseiwit, waardoor het een hapteen wordt. Op deze manier kan het als allergeen fungeren, hoewel niet noodzakelijk via IgE-gemedieerde mechanismen.

Natuurlijke producten vormen een eerste groep van allergenen. Plicaatzuur, afkomstig van de Canadese rode ceder, kan beroepsastma opwekken. Colofonium (afkomstig van de den) bevat abietinezuur en is eveneens een mogelijk allergeen.
Metaalverbindingen kunnen fungeren als allergenen bij arbeiders in de metaalnijverheid. De complexe platinazouten zijn de bekendste, maar ook nikkel, chroom en kobalt zijn mogelijke verwekkers van beroepsastma.
Reactieve chemicaliën zijn vooral in de chemische industrie mogelijke verwekkers van beroepsastma. De di-isocyanaten, waaronder vooral tolueen-, methyleendifenyl- en hexamethyleen-di-isocyanaat, zijn de meest frequente boosdoeners. Zij dienen als grondstof voor de productie van polyurethanen (welke gebruikt worden als schuimrubber, plastics, synthetische harsen, kleefstoffen, verfproducten en vernissen).
Zuuranhydriden, gebruikt als harders voor epoxyharsen, en amines en polyamines, gebruikt voor de productie van kunststoffen, kunnen eveneens astma verwekken. Kleurstoffen en aanverwante stoffen zijn in de plastic- of textielindustrie wel eens de oorzaak. Persulfaten dwingen soms kapsters tot een verandering van beroep. Formaldehyde geeft zelden aanleiding tot immunologisch geïnduceerd astma, in tegenstelling tot glutaaraldehyde (wat onder andere gebruikt wordt voor het ontsmetten van endoscopie-apparaten).
Farmaceutische producten zoals antibiotica of hun precursoren, en ontsmettingsmiddelen zoals chloramine-T, kunnen in de farmaceutische industrie, in de gezondheidssector en zelfs in de voedingsindustrie (door hun aanwezigheid in diervoeder) aanleiding geven tot beroepsastma.


De aspecifieke bronchiale hyperreactiviteit is de neiging van de luchtwegen om sterker dan bij normale mensen te vernauwen ten gevolge van blootstelling aan (relatief kleine concentraties van) aspecifieke stimuli. Deze kan geobjectiveerd worden door een longfunctietest met histamineprovocatie. Doorgaans wordt PC20 als parameter gebruikt (de concentratie van histamine waarbij de FEV1 met 20% daalt). Liefst gebeurt deze test zowel na een periode van werkstop als na een werkperiode.

Voor heel wat beroepsallergenen bestaan er nog geen specifieke huidtests of in vitro tests (RAST). De tests die wel voorhanden zijn, dragen dikwijls niet veel bij, zeker niet voor producten met een laag moleculair gewicht. Positieve uitslagen wijzen overigens niet noodzakelijk op causaliteit, en negatieve uitslagen sluiten sensibilisatie niet uit.

De relatie tussen werkgebonden blootstelling en ademhalingsobstructie en/of bronchiale hyperreactiviteit kan het eenvoudigst worden geobjectiveerd door de patiënt zelf gedurende minimaal 4 weken viermaal daags zijn maximale uitademingssnelheid (PEF) te laten meten, met vermelding van bezigheden, symptomen en bijgenomen medicatie. Dit wordt uitgezet in een grafiek. Idealiter kan een werkperiode vergeleken worden met een periode van werkstop.

De specifieke provocatietest is de beste methode om beroepsastma door blootstelling aan een welbepaalde allergene stof te objectiveren. Zij wordt eventueel uitgevoerd onder streng toezicht van de arbeidsgeneesheer of bedrijfsarts op het werk, maar liefst in een gespecialiseerd ziekenhuis met getraind personeel.
De test mag niet uitgevoerd worden wanneer de patiënt een instabiel astma heeft, wanneer de FEV1 lager is dan 65% van de voorspelde waarde of wanneer FEV1-fluctuaties groter zijn dan 10% op een controledag.
De patiënt wordt gevraagd om kleine, maar toenemende, doses van de verdachte stof op het werk in de vorm van partikels, gassen of aerosolen in te ademen. Tussen 2 exposities in en op geijkte tijdstippen na de laatste blootstelling wordt de longfunctie van de patiënt gecontroleerd. De test duurt 2 tot 5 dagen. Deze is positief wanneer de FEV1 met meer dan 20% daalt in vergelijking met de controlewaarde.
Voor en na de blootstelling wordt eveneens een histamine provocatietest uitgevoerd. Een significante daling van de PC20 kan eveneens als positief beschouwd worden.

De klassieke vorm van beroepsastma is astma ontwikkeld bij een patiënt door sensibilisatie aan een chemische substantie op het werk, met een latentietijd. Hiernaast bestaan er andere obstructieve aandoeningen van de luchtwegen, die een verband kunnen hebben met het werk.

Reactive airways dysfunction syndrome, of RADS, is een vorm van irritant-induced asthma. Zij heeft de volgende kenmerken:

Luchtwegobstructie welke door katoen en haar contaminanten wordt veroorzaakt, byssinose, heeft veel kenmerken van het klassieke beroepsastma. De pathogenese ervan is echter verschillend. Waarschijnlijk wordt ze veroorzaakt door endotoxinen van bacteriën. De astmatische klachten ("asthma-like syndrome") bij werknemers uit de intensieve varkensteelt heeft hier mogelijk enig verwantschap mee.

Een patiënt bij wie reeds bestaand astma wordt verergerd door aspecifieke irritantia op het werk, lijdt aan beroepsgebonden astma ("work-aggravated asthma"). Hier is, in principe, geen latentieperiode. In praktijk echter is er vaak wel een zekere latentie.

Deze griepachtige reacties kunnen gepaard gaan met reversibele ventilatoire stoornissen. Deze berusten echter op een niet-specifiek toxisch-inflammatoir effect.

De differentiële diagnose met extrinsieke allergische alveolitis moet ook worden gemaakt, waarbij rekening gehouden moet worden met het feit dat EAA soms gepaard kan gaan met wisselende bronchiale obstructie. Anderzijds kunnen systemische reacties soms ook optreden bij beroepsastma door chemische stoffen en kunnen sommige producten, zoals kobalt of di-isocyanaten, naast astma ook alveolaire of interstitiële longpathologie met radiologische parenchymverdichtingen veroorzaken.

Beroepsastma kan leiden tot ernstige irreversibele obstructieve afname van de longfunctie en zelfs tot overlijden indien onbehandeld. De enige effectieve behandeling is de vroegtijdige en totale stopzetting van contact met de sensibiliserende stof.
De beste oplossing is de vervanging van het agens door een ander, onschadelijk product. Dit is echter niet steeds mogelijk, waardoor het soms nodig blijkt de patiënt zelf te verwijderen uit het schadelijke arbeidsmilieu.
Individuele beschermingsmaatregelen (zoals een beschermingsmasker) of verbetering van de werkomstandigheden (door bijvoorbeeld plaatsen van afzuiginstallaties) zijn meestal ontoereikend om de reeds gesensibiliseerde arbeider te beschermen. Het zijn wel zinvolle maatregelen om te voorkomen dat anderen hetzelfde lot ondergaan.
Medicatie is slechts een bijkomend hulpmiddel. Zolang de oorzaak niet aangepakt wordt, zal de gezondheidstoestand van de patiënt verder achteruitgaan. Bij zelfstandigen bijvoorbeeld is het echter niet steeds mogelijk de beroepsactiviteit stop te zetten. Deze mensen kunnen dan toch geholpen worden met een onderhoudsbehandeling van luchtwegverwijders en inhalatiecorticosteroïden.

De prognose van beroepsastma, zelfs na verwijdering uit het schadelijk milieu, is niet steeds rooskleurig. Een aanzienlijk percentage van de patiënten blijft nog jarenlang tot blijvend een aspecifieke bronchiale hyperreactiviteit behouden. Dit aantal neemt toe met de duur van blootstelling aan het allergiserend agens op het werk. Het is dus van groot belang om zo vroeg mogelijk tot actie over te gaan bij lijders aan beroepsastma.

In Nederland zijn arbodiensten sinds 1 november 1999 volgens de Arbowet verplicht om beroepsziekten te melden aan het Nederlands Centrum voor Beroepsziekten (NCvB). Naast deze wettelijke verplichting is er een vrijwillig landelijk meldingssysteem waar gespecialiseerde allergologen en longartsen beroepsastma kunnen aanmelden. Het NCvB heeft registratierichtlijnen ontwikkeld die moeten zorgen voor een eenduidige systematiek. Deze richtlijnen zijn beschikbaar via de website van het NCvB.
In België is het mogelijk voor werknemers om een schadevergoeding aan te vragen voor een beroepsastma. Hiervoor doet een arts (huisarts, bedrijfsarts of longarts) een aangifte bij het Fonds voor de Beroepsziekten, met vermelding van de onderzoeksresultaten en het vermoede oorzakelijk agens.



</doc>
<doc id="322732" url="https://nl.wikipedia.org/wiki?curid=322732" title="Byssinose">
Byssinose

Byssinose is een ziektebeeld met vernauwing van de luchtwegen. Het wordt veroorzaakt door inhalatie van katoen-, vlas- of hennepdeeltjes.

Het heeft veel kenmerken van het klassieke beroepsastma. De pathogenese ervan is echter verschillend. 

Waarschijnlijk wordt byssinose veroorzaakt door endotoxinen van bacteriën. De astmatische klachten ("asthma-like syndrome") bij werknemers uit de intensieve varkensteelt heeft hier mogelijk enig verwantschap mee.



</doc>
<doc id="322758" url="https://nl.wikipedia.org/wiki?curid=322758" title="Giovanni Antonio Scopoli">
Giovanni Antonio Scopoli

Giovanni Antonio Scopoli (Cavalese, 3 juni 1723 – Pavia, 8 mei 1788) was een Italiaanse arts en natuuronderzoeker.

Scopoli werd geboren in Cavalese als zoon van een advocaat. Hij studeerde medicijnen aan de Universiteit van Innsbruck en heeft een praktijk gehad in Cavalese en Venetië.

Een groot deel van zijn tijd besteedde Scopoli aan het verzamelen van planten en insecten in de Alpen. Hij publiceerde "Flora Carniolica" in 1760, "Entomologia carniolica" in 1763 en "Anni Historico-Naturales" in de periode 1769-1772.


</doc>
<doc id="322767" url="https://nl.wikipedia.org/wiki?curid=322767" title="Reactive airways dysfunction syndrome">
Reactive airways dysfunction syndrome

Reactive Airways Dysfunction Syndrome, of RADS, is een vorm van (verworven) astma, waarbij symptomen worden uitgelokt door irriterende stoffen. Dit in tegenstelling tot de klassieke vorm van beroepsastma, waarbij een patiënt een allergie ontwikkelt voor een substantie op het werk. De astma-symptomen ontstaan bij een allergische beroepsastma pas na enkele weken tot jaren, terwijl bij RADS de symptomen binnen 24 uur ontstaan - zie onderstaande criteria.









Er bestaat rond RADS nog steeds wat onduidelijkheid. Niet zozeer of het al dan niet bestaat, maar wel hoe vaak deze ziekte voorkomt en wat de voorwaarden zijn voor het ontstaan van RADS na een acute inhalatie. Die determinanten kunnen te maken hebben met individuele susceptibiliteit (atopie, roken), aard van de blootstelling (brandrook, bepaalde gassen) of behandelingsmodaliteiten (beademing, steroïden, zuurstof).

In de medische literatuur zijn verscheidene case-reports verschenen van inhalatieongevallen, met beschrijving van een variabele obstructieve daling van de ventilatoire functie, oftewel astma.
In epidemiologische onderzoeken werd de proportie van RADS bij beroepsastma’s onderzocht en een incidentie van 5 tot 10% werd geobjectiveerd. De meeste artikels zijn casereports van relatief kleine groepen patiënten. Na de aanslag op het WTC op 11 september 2001 werd een relatief grote groep van de reddingswerkers die hier hulp boden prospectief opgevolgd, teneinde het aantal blootgestelden te evalueren dat blijvende symptomatische bronchiale overgevoeligheid zou vertonen.

De "originele" publicatie, waar voor het eerst de ontwikkeling van astma na een inhalatieongeval werd onderzocht, was deze van Brooks et al in 1985. Deze retrospectieve studie beschreef 10 patiënten die een astmatisch syndroom hadden ontwikkeld na een acuut inhalatietrauma. Zij beschreven deze aandoening als RADS.




</doc>
<doc id="322792" url="https://nl.wikipedia.org/wiki?curid=322792" title="Irritant-induced asthma">
Irritant-induced asthma

Irritant-induced asthma is een longaandoening die ontstaat door blootstelling aan prikkelende stoffen in de lucht. Het "klassieke" beroepsastma wordt veroorzaakt door sensibilisatie van het immuunsysteem voor een allergeen. Dit kan een type 1-allergie betreffen maar ook een vorm die pas na een zekere latentieperiode (enige uren tot een dag) na de blootstelling optreedt. 

Hiernaast bestaat ook beroepsastma zonder latentie, waarbij het mechanisme niet allergisch is. Dit wordt gekenmerkt door een niet-specifieke bronchiale overgevoeligheid, welke ontstaat als gevolg van een inhalatietrauma. De astmatische reactie wordt niet uitgelokt door contact met specifieke producten of de substantie die de schade heeft veroorzaakt. De meest bekende aandoening, astma na een acuut inhalatietrauma, is reactive airways dysfunction syndrome ofte RADS.

Het is echter ook mogelijk om een longfunctiebeperking te ontwikkelen door chronische of herhaalde blootstelling aan hoge doses van prikkelende stoffen. In zulke gevallen spreekt men van irritant-induced asthma. Het bestaan hiervan wordt echter nog niet alom aanvaard.


</doc>
<doc id="322861" url="https://nl.wikipedia.org/wiki?curid=322861" title="Antennula">
Antennula

De eerste antenne of antennula is het eerste aanhangsel van het kopsegment bij Crustacea (schaaldieren). De antennule gaat vooraf aan de tweede antenne of antenna, en een reeks monddelen.
Het bestaat uit een pedicel (steeltje) van drie segmenten en een flagel die is opgebouwd uit een wisselend aantal segmenten.
Ter hoogte van het derde segment (distaal einde van de pedicel) bevindt zich vaak een "accessorische flagel".


</doc>
<doc id="322879" url="https://nl.wikipedia.org/wiki?curid=322879" title="Antenna (schaaldieren)">
Antenna (schaaldieren)

De tweede antenne of antenna is het tweede aanhangsel van het kopsegment bij Crustacea (schaaldieren). De antenna gaat vooraf aan een reeks monddelen en volgt op de antennula.

Het is een gesegmenteerd aanhangsel dat bestaat uit een pedicel (steeltje, Latijn:"pedunculus") van vijf segmenten en een flagel die uit een wisselend aantal segmenten kan zijn opgebouwd. Er is geen accessorische flagel aanwezig.

De tweede antenne heeft, net als de eerste, een sensorische functie.


</doc>
<doc id="322907" url="https://nl.wikipedia.org/wiki?curid=322907" title="Beroepsastma op chroom">
Beroepsastma op chroom

Verschillende metalen kunnen beroepsastma veroorzaken. Platina (Pt) is het meest bekende voorbeeld. Andere bekende allergenen zijn nikkel, kobalt en chroom. Deze zijn ook goed bekend als oorzaken van allergie op de [huid]. Contactdermatitis aan chroom is de meest voorkomende occupationele dermatitis bij mannen.
Rokers hebben mogelijk een groter risico op het ontwikkelen van beroepsastma. Door het roken van met chroom gecontamineerde sigaretten krijgen ze een verhoogde opname van dit metaal. 

Chroom wordt veelvuldig gebruikt in de industrie. Het wordt toegepast bij het galvaniseren van metalen. Het is een belangrijk bestanddeel van hard staal en andere legeringen. Het is een belangrijk pigment, en nuttige katalysator. Bovendien is chroom een contaminant van cement!

Verschillende diagnostische testen kunnen uitgevoerd worden.





De beste oplossing is de vervanging van chroom door een ander, onschadelijk product. Dit is echter meestal niet mogelijk, waardoor het nodig is de patiënt zelf te verwijderen uit het schadelijke arbeidsmilieu. 

Individuele beschermingsmaatregelen (zoals een beschermingsmasker) of verbetering van de werkomstandigheden (door bijvoorbeeld plaatsen van afzuiginstallaties) zijn meestal onvoldoende.

Medicatie (een onderhoudsbehandeling van bronchodilatatoren en corticosteroïden) is slechts een lapmiddel.

Beroepsastma kan leiden tot ernstige onherstelbare obstructieve afname van de longfunctie. De enige effectieve behandeling is de vroegtijdige en totale stopzetting van contact met de sensibiliserende stof.


</doc>
<doc id="322943" url="https://nl.wikipedia.org/wiki?curid=322943" title="Histamineproef">
Histamineproef

Overal in het menselijk lichaam circuleren zogenaamde "mestcellen". Deze cellen bevatten een reservoir aan stoffen die in de huid worden losgelaten als een ontstekingsreactie moet worden opgewekt. De belangrijkste van deze ontstekingsmediatoren is histamine. Bij astma worden bij blootstelling aan aspecifieke prikkels grote hoeveelheden histamine door de mestcellen in het longweefsel vrijgezet; er wordt dus een overdreven ontstekingsreactie opgeroepen. Dit nodeloos leegstorten van de mestcellen kan worden uitgelokt door heel veel oorzaken.

De histamine provocatieproef heeft tot doel het objectiveren van een eventuele verhoogde prikkelbaarheid van de luchtwegen voor aspecifieke prikkels (= bronchiale hyperreactiviteit), door meting van enkele longfuncties na inhalatie van histamine.
De patiënt inhaleert histamineoplossingen van opklimmende concentraties gedurende een bepaalde tijd. De in het UZ Gasthuisberg en het ZOL gevolgde methode is deze van Hargreave. Hierbij wordt histamine ingeademd in concentraties van 0,03; 0,06; 0,125; 0,25; 0,5; 1; 2; 4 en 8 mg/mL gedurende 2 minuten. Na iedere geïnhaleerde concentratie wordt een longfunctiemeting uitgevoerd. De meest gebruikte testen zijn expiratoire één-seconde waarden (FEV1), vitale capaciteit (VC), "peak flow rate" (PEFR), luchtwegweerstand en "flow-volume curve".
De provocatietest zal over het algemeen ongecompliceerd verlopen en zal patiënt hier nauwelijks wat van merken doch uitzonderingen kunnen voorkomen zoals het optreden van ernstige obstructie of restrictie. Om deze reden wordt dit onderzoek altijd onder klinische omstandigheden uitgevoerd.
De histamine provocatietest is positief als er een daling van de FEV1 van 20% optreedt na inhalatie van een histamineconcentratie van 8 mg of minder gedurende 2 minuten.
In het bijgevoegde voorbeeld is een positieve histamineproef geobjectiveerd. Na inhalatie van 2 mg is de FEV1 15% gedaald t.o.v. de beginwaarde. Na 4 mg is de FEV1 25% gedaald. Er wordt geïnterpoleerd naar de concentratie ingeademde histamine waarbij de FEV1 met precies 20% zou gedaald zijn. Dit is in dit geval 2,88 mg. Men zegt dan dat de PC20 = 2,88 mg/mL.

Een PC20 van meer dan 8 mg/mL is normaal. Een PC20 tussen 1 en 8 mg/mL is een beeld van een mild gestoorde histamineproef. Een PC20 onder de 1 mg/mL is matig gestoord. Een PC20 van minder dan 0,125 mg/mL is ernstig gestoord.

Een positieve histamineproef wijst dus op een overgevoeligheid van de luchtwegen. Deze kan erfelijk zijn of veroorzaakt door een allergie – al dan niet beroepsmatig: immunologisch (beroeps)astma. Ze kan echter ook in het leven geroepen zijn door een eenmalige blootstelling aan een hoge concentratie van irriterende dampen: RADS (Reactive Airways Dysfunction Syndrome), of door veelvuldige blootstellingen aan lagere concentraties van irriterende dampen: IIA (Irritant-induced asthma).


</doc>
<doc id="322966" url="https://nl.wikipedia.org/wiki?curid=322966" title="Curettage">
Curettage

Curettage is een medische behandeling, waarbij een aangedaan (ziek) oppervlak schoon wordt geschraapt. Het gereedschap wordt curette genoemd. In de gynaecologie wordt de baarmoeder door middel van curettage gereinigd. In de dermatologie kunnen boven de huid verheven laesies worden verwijderd.


Afhankelijk van de grootte van de ingreep kan een lokale verdoving, onder sedatie of algehele anesthesie noodzakelijk zijn.

In de dermatologie worden vaak disposable ringcurettes gebruikt: een ringvormig mesje op een handvat. Scherpe lepels worden tegenwoordig minder vaak gebruikt. Toepassingen:


</doc>
<doc id="323007" url="https://nl.wikipedia.org/wiki?curid=323007" title="International Statistical Classification of Diseases and Related Health Problems">
International Statistical Classification of Diseases and Related Health Problems

De International Statistical Classification of Diseases and Related Health Problems is een internationaal gehanteerde lijst van ziekten. Vaak wordt de naam afgekort tot ICD-10, omdat de huidige versie de tiende is.

Oorspronkelijk was de lijst opgezet als classificatie van doodsoorzaken in de Verenigde Staten. De huidige (tiende) versie is qua opzet ook meer gericht op andere doeleinden.

De Wereldgezondheidsorganisatie beheert de huidige versie van de lijst.

Praktisch nut heeft de ICD aan het ziekbed niet; het is een statistisch instrument om het vóórkomen van ziektes in verschillende landen te kunnen vergelijken, waarbij men dan maar moet hopen dat in die landen identieke definities worden gehanteerd.




</doc>
<doc id="323023" url="https://nl.wikipedia.org/wiki?curid=323023" title="Syndroom van inadequate secretie van antidiuretisch hormoon">
Syndroom van inadequate secretie van antidiuretisch hormoon

Het syndroom van inadequate secretie van antidiuretisch hormoon (SIADH) wordt veroorzaakt door een hyperfunctie van de hypofyse.

Het bloed bestaat grofweg ingedeeld uit water en opgeloste stoffen en cellen. De hoeveelheid opgeloste stoffen bepalen de osmolaliteit van het bloed. De belangrijkste osmotisch actieve stof in het bloed is keukenzout (NaCl). Om goed te kunnen functioneren, moet het lichaam de osmolaliteit binnen nauwe grenzen houden. Indien de osmolaliteit te veel daalt ontstaat er te veel vocht in de weefsels (oedeem) indien de osmolaliteit te veel stijgt drogen de weefsels uit. Om de juiste osmolaliteit te handhaven, maakt het lichaam gebruik van antidiuretisch hormoon (ADH). Dit hormoon kan de uitscheiding van water in de urine blokkeren. Indien er een op ADH gelijkend hormoon geproduceerd wordt of een teveel aan ADH geproduceerd wordt, ontstaat SIADH. Indien er te weinig van dit hormoon geproduceerd wordt, ontstaat diabetes insipidus.

Mensen die een te lage osmolaliteit van het bloed hebben raken versuft en kunnen uiteindelijk in een coma raken ten gevolge van hersenoedeem. Ook kunnen zij insulten krijgen.

ADH wordt door de hypothalamus gemaakt en door de achterkwab van de hypofyse afgescheiden. Een beschadiging van deze organen door een ongeluk, infectie of tumor kan het syndroom veroorzaken. Bij longkanker kan een ADH-achtige stof worden uitgescheiden. Sommige medicamenten zoals cytotoxische drugs (chemokuren), carbamazepine (anti-epilepticum), chloorthiazide (plaspil) en Imipramine (TriCyclisch Antidepressivum) kunnen SIADH veroorzaken. Verder kan het syndroom optreden bij hartfalen.

De osmolaliteit van het bloed is verlaagd. Ook de concentratie van Na in het bloed is lager dan normaal. De osmolaliteit van de urine is juist hoog, want het hormoon voorkomt dat er water uitgescheiden wordt in de nieren.

Normaal gesproken krijgen mensen met een lage Na-concentratie in het bloed een infuus toegediend met NaCl oplossing. Dit corrigeert dan geleidelijk de osmolaliteit van het bloed. Bij SIADH is dit de verkeerde behandeling. Aangezien de uitscheiding van water geblokkeerd is en de uitscheiding van NaCl niet, zal de hoeveelheid water in het lichaam alleen maar toenemen en de NaCl gewoon uitgescheiden worden, dit resulteert in een daling van de osmolaliteit. De behandeling bestaat uit allereerst zo mogelijk het wegnemen van de oorzaak, vervolgens wordt een vochtbeperking gegeven. Zodra er minder vocht wordt ingenomen dan nog wordt uitgescheiden corrigeert de osmolariteit vanzelf. In ernstige situaties wordt een combinatie gegeven van een zeer sterke zoutoplossing met een diureticum. Dit leidt tot een snellere correctie van de osmolaliteit. Dit is een risicovolle behandeling aangezien een te snelle correctie van de osmolaliteit tot onherstelbare beschadiging van de hersenen kan leiden.


</doc>
<doc id="323065" url="https://nl.wikipedia.org/wiki?curid=323065" title="Zonnesteek">
Zonnesteek

Een zonnesteek is een verzamelnaam voor ziekteverschijnselen als gevolg van een teveel aan warmte en zonnestraling op het hoofd en de nek.

Bij een zonnesteek is de lichaamstemperatuur ten gevolge van het zonlicht en de warmte ernstig ontregeld, en kan oplopen tot 42 graden Celsius. Zulke hoge temperaturen zijn levensgevaarlijk.

Zonnesteken kunnen in verschillende gradaties voorkomen. De oorzaak is meestal te veel in de zon verblijven en te weinig drinken. Maar zonlicht is niet altijd nodig, ook bijvoorbeeld arbeiders bij een hoogoven kunnen de verschijnselen oplopen. In dit geval hebben we het echter niet over een zonnesteek, maar over oververhitting of door de hitte bevangen zijn.

Door de warmte raakt de lichaamstemperatuur ontregeld en begint deze op te lopen. Dit kan verergerd worden door directe zonnestraling op het hoofd, waardoor het temperatuurcentrum in de hersenen van slag raakt. Wanneer de temperatuur boven de 40 graden komt bestaat het risico op epileptische aanvallen en shock. Boven de 42 graden kan het lichaam de temperatuurstijging niet meer aan, loopt de temperatuur versneld op en sterft de patiënt.

Wanneer iemand bij het zonnebaden last krijgt van misselijkheid, hoofdpijn en/of duizeligheid is er waarschijnlijk sprake van een zonnesteek. In de mildste gevallen is het voldoende om de persoon die een zonnesteek heeft uit de zon te halen en in de schaduw of koelte te brengen. Ook te drinken geven zal helpen. Voor jonge kinderen en oudere mensen kan ook een milde zonnesteek levensgevaarlijk zijn. Daarom wordt geadviseerd altijd een arts in te schakelen. Vaak spreekt men in mildere gevallen niet van een zonnesteek, maar van een hitteslag.

Ernstige zonnesteken kennen als symptomen behalve de bovengenoemde: sufheid, (hoge) koorts, snelle en oppervlakkige ademhaling en hartslag. Het beste is in zo'n geval de persoon uit de zon te halen, in een koele ruimte te brengen, en zijn lichaamstemperatuur te doen dalen. Dit kan door middel van een ventilator of eventueel door hem met natte handdoeken te bedekken. Zorg er hierbij wel voor dat de patiënt niet onderkoeld raakt. Ook moet de vochthuishouding op peil worden gebracht, dat wil zeggen: veel drinken. Het beste kan men rehydratievloeistof drinken, omdat de patiënt veel zal zweten en dus naast veel water ook veel zouten zal verliezen. Het is belangrijk een arts de toestand te laten beoordelen.

Van een goed behandelde zonnesteek geneest men meestal binnen een paar dagen zonder naverschijnselen.

Een zonnesteek is vrijwel altijd te voorkomen door een T-shirt, een pet, halsbedekking en een zonnebril te dragen en minimaal 2 liter water per dag te drinken.


</doc>
<doc id="323078" url="https://nl.wikipedia.org/wiki?curid=323078" title="Pieter Boddaert (natuuronderzoeker)">
Pieter Boddaert (natuuronderzoeker)

Pieter Boddaert (Middelburg, 26 mei 1733 – Utrecht, 6 mei 1795) was een Nederlandse geneesheer en natuuronderzoeker.

Boddaert gaf natuurhistorische lessen aan de Universiteit Utrecht. In 1783 publiceerde hij vijftig exemplaren van een determineersleutel van "Planches enluminees" van Edmé-Louis Daubenton, waarbij hij wetenschappelijke namen volgens de binominale nomenclatuur gaf aan de afgebeelde en soms ook beschreven organismen. Veel van deze namen waren de eerste wetenschappelijke namen die werden toegekend. Volgens de prioriteitsregel van de zoölogische nomenclatuur werd hij zo de soortauteur en wordt hij als zodanig tot op de dag van vandaag erkend (van onder andere 109 vogelsoorten), hoewel hij niet altijd de auteur van de beschrijvingen was.

In 1785 publiceerde hij "Elenchus Animalium", waarin hij als eerste de wetenschappelijke namen vermeldde van een aantal zoogdieren, waaronder de quagga en de tarpan.



</doc>
<doc id="323300" url="https://nl.wikipedia.org/wiki?curid=323300" title="Observatie- en behandelingscentrum">
Observatie- en behandelingscentrum

Een Observatie- en Behandelingscentrum, kortweg OBC, in de gehandicaptenzorg in België, is een centrum voor diagnose en hulpverlening aan minderjarigen met gedrags- of emotionele stoornissen thuis of op school, al dan niet combinatie met leerproblemen en/of een psychische stoornis.

De minderjarige verblijft in een OBC zodra er een diagnose is waar een aangepast type van voorziening mee aan de slag kan. De verblijfsduur is beperkt tot 36 maanden. Een OBC behandelt meestal vanuit verschillende invalshoeken. Zo is er een voortdurende samenwerking tussen psychiater, psycholoog, maatschappelijk werker en orthopedagogische begeleider (opvoeder).

Binnen de eerste drie maanden brengt het OBC-team de problematiek in kaart door middel van een sociaal, medisch-psychiatrisch, pedagogisch en psychologisch onderzoek. De evaluatie van de resultaten gebeurt samen met de ouders en de jongere. Op basis daarvan wordt een behandeling voorgesteld. Mogelijke behandelingen zijn, al naargelang het centrum: ouderbegeleiding, gezinstherapie, individuele psychologische therapie, medisch-psychiatrische begeleiding, pedagogische begeleiding zowel individueel als in een leefgroep.


</doc>
<doc id="323502" url="https://nl.wikipedia.org/wiki?curid=323502" title="Endoscopische retrograde cholangiopancreaticografie">
Endoscopische retrograde cholangiopancreaticografie

Endoscopische retrograde cholangiopancreaticografie of ERCP is een vorm van endoscopie, een medisch onderzoek om de galwegen af te beelden. 

Bij een ERCP wordt een endoscoop door de mond van de patiënt naar binnen gebracht. Dit is een lange slang met glasvezel en aan het uiteinde een lens. Aan het andere uiteinde kan een videocamera worden bevestigd. Door de endoscoop kunnen verschillende instrumenten worden ingebracht. De endoscoop passert de maag en komt dan in de twaalfvingerige darm. Daar bevindt zich de uitmonding van de galgang, die de papil van Vater wordt genoemd. Instrumenten kunnen worden opgevoerd in de papil van Vater. Als er dan contrastvloeistof in de galgang wordt gespoten, kunnen er röntgenfoto's worden gemaakt die de galgang afbeelden. 

Afwijkingen die kunnen worden vastgesteld met een ERCP zijn galstenen in de galgang, een pancreaskopcarcinoom (kanker van de kop van de alvleesklier) of andere aandoeningen van de galgang. 

Ook kunnen met een ERCP interventies worden uitgevoerd, zoals het verwijderen van galstenen uit de galgang of het plaatsen van een stent in de galgang. Een stent is een plastic of metalen buisje dat wordt ingebracht in de galgang als die vernauwd is om ervoor te zorgen dat de gal kan blijven afvloeien naar de darm. 

Een ERCP wordt meestal uitgevoerd door een gastro-enteroloog.


</doc>
<doc id="323538" url="https://nl.wikipedia.org/wiki?curid=323538" title="Roger Bannister">
Roger Bannister

Sir Roger Gilbert Bannister, CBE (Harrow, Londen, 23 maart 1929) is een voormalige Britse atleet, die bekend werd als de eerste man die de mijl (ca. 1609 m) liep in minder dan vier minuten. Bannister werd later een vooraanstaand neuroloog. Hij nam eenmaal deel aan de Olympische Spelen.

In 1952 vertegenwoordigde Roger Bannister zijn land op de Olympische Spelen in Helsinki. Hij nam er deel aan de 1500 m. In deze race, die na een formidabele eindsprint in 3.45,28 werd gewonnen door de Luxemburger Josy Barthel en waarbij de eerste acht lopers allemaal onder het bestaande olympische record beleven, viel Bannister met 3.46,30 net buiten de prijzen.

De historische mijlrace onder de vier minuten vond plaats op 6 mei 1954 op de "Iffley Road track" in Oxford; Bannisters tijd was 3.59,4. Die race werd de "Miracle Mile" genoemd, omdat sommige kenners dachten dat het fysiek onmogelijk was om een mijl in minder dan vier minuten te lopen. De recordrace werd rechtstreeks uitgezonden op de BBC-radio, verslagen door Harold Abrahams.

Zesenveertig dagen later, op 21 juni, werd Bannisters record al verbeterd door John Landy uit Australië, die in Turku (Finland) de mijl in 3.58,0 aflegde.Later dat jaar zou Bannister Landy verslaan in hun eerste rechtstreekse duel op de Gemenebestspelen in Vancouver (Canada). In hetzelfde seizoen werd hij op de 1500 m Europees kampioen in Bern (Zwitserland) in 3.43,8.

Na het seizoen 1954 trok Roger Bannister zich terug uit de atletiek om zich toe te leggen op zijn studies geneeskunde; hij zou een carrière van veertig jaar in de neurologie maken en bouwde hierin een vooraanstaande positie op.

Bannister was de eerste sportman die de trofee van "Sportsman of the Year" (sportman van het jaar) kreeg, uitgereikt door het tijdschrift Sports Illustrated.In 1955 werd hij onderscheiden met de benoeming tot Commandeur in de Orde van het Britse Rijk. In 1975 werd hij voor zijn verdiensten in de geneeskunde geridderd en mag zich sindsdien "Sir" noemen.







</doc>
<doc id="323755" url="https://nl.wikipedia.org/wiki?curid=323755" title="Jean Baptiste Boisduval">
Jean Baptiste Boisduval

Jean Baptiste Alphonse Dechauffour de Boisduval (17 juni 1799 - 30 december 1879) was een Franse arts en natuuronderzoeker, speciaal lepidopterist. Hij ontwikkelde de Boisduvalschaal en ontdekte vele nieuwe soorten vlinders. Hij was de bekendste vlinderkundige van Frankrijk en de medeoprichter van de Société Entomologique de France.

Aanvankelijk was hij vooral geïnteresseerd in kevers. Hij was de curator van de Pierre François Marie Auguste Dejean collectie in Parijs. Naar aanleiding van de expedities van de schepen "Astrolabe" van Jean-François de Galaup en "Coquille" van Louis Isidore Duperrey beschreef Boisduval vele kever- en vlindersoorten. Zijn collectie kniptorren bevindt zich in het Natural History Museum in Londen en zijn snuitkevers in het Natuurhistorisch Museum van Brussel. Zijn vlinderverzameling werd aangekocht door Charles Oberthür. Zijn pijlstaartvlinders zijn te vinden in het Carnegie Museum in Pittsburgh.

Jean Baptiste Alphonse DeChauffour Boisduval & John Eaton Le Conte (1829) "Histoire général et iconographie des lepidoptérès et des chenilles de l’Amerique septentrionale", Parijs.

Jules Dumont d'Urville (Ed.) " Voyage de l'Astrolabe. Faune entomologique de l'Océanie par le Dr Boisduval." Deel 1: "Lepidoptéres" (1832); Deel 2: "Coléoptères, Hémiptères, Orthoptères, Névroptères, Hyménoptères et Diptères" (1835). 


</doc>
<doc id="323758" url="https://nl.wikipedia.org/wiki?curid=323758" title="Wilhelminaziekenhuis (Assen)">
Wilhelminaziekenhuis (Assen)

Het Wilhelminaziekenhuis is een voormalig ziekenhuis in de Nederlandse stad Assen. 

In 1907 vierde Assen het honderdjarig bestaan als zelfstandige gemeente. Een aantal mensen wilde een blijvend aandenken en besloot een ziekenhuis op te richten. Er werd hiervoor een inzamelingsactie onder de bevolking gehouden. Op 5 juli 1907 kwam koningin Wilhelmina de eerste steen leggen voor het naar haar genoemde ziekenhuis.

In 1910 was het gebouw aan de Oosterhoutstraat gereed. Het was van oorsprong een klein gebouw, maar langzaamaan werden er steeds meer delen aangebouwd. Begin jaren dertig werd het flink uitgebreid door de Zeister architecten Jan en Theo Stuivinga. Vooral na de Tweede Wereldoorlog werd er flink uitgebreid. Achter het oude gebouw kwam onder meer een nieuw hoofdgebouw en een nieuwe verpleegvleugel.

In de jaren tachtig, toen de verbouwingen waren afgerond, was het ziekenhuis een uitgestrekte aaneenschakeling van gebouwen tot aan de Zuidersingel. Omdat de ruimte te krap werd, besloot men uit te wijken naar een andere locatie. De psychiatrische inrichting Port Natal werd gekocht en er werd een nieuw ziekenhuis neergezet. Het nieuwe Wilhelmina Ziekenhuis Assen werd in 1990 in gebruik genomen. De uitbreidingen van het voormalige ziekenhuis aan de Oosterhoutstraat werden gesloopt, op het oude hoofdgebouw na. Dit gebouw, met terracotta gevelornamenten van Willem Coenraad Brouwer, is een erkend rijksmonument. Tegenwoordig is er een arbodienst in gevestigd.



</doc>
<doc id="323802" url="https://nl.wikipedia.org/wiki?curid=323802" title="Corneareflex">
Corneareflex

Een corneareflex is het onwillekeurig sluiten van de oogleden bij tactiele prikkeling van het hoornvlies ("cornea"). De functie is het beschermen van de cornea tegen beschadiging door binnenvliegende insecten en rondvliegende deeltjes zoals stof e.d.

De musculus orbicularis oculi (kringspier rond oog) trekt samen, wanneer het hoornvlies (de cornea) wordt aangeraakt (de oogleden sluiten dan). Het afferente deel van deze reflex bestaat uit de nervus ophthalmicus welke onderdeel is van de 5e hersenzenuw; de nervus trigeminus, en het efferente deel uit de 7e hersenzenuw; nervus facialis.


</doc>
<doc id="323811" url="https://nl.wikipedia.org/wiki?curid=323811" title="Externe Dienst voor Preventie en Bescherming op het Werk">
Externe Dienst voor Preventie en Bescherming op het Werk

Een Externe Dienst voor Preventie en Bescherming op het Werk is een verplichte instantie in België die zich bezighoudt met het welzijn van de werknemers.

De Welzijnswet voorziet in de oprichting van Externe Diensten voor Preventie en Bescherming op het Werk. Indien de Interne Dienst voor Preventie en Bescherming op het Werk niet alle opdrachten kan vervullen is de werkgever verplicht om zich bij een EDPBW aan te sluiten. In totaal hebben deze diensten de zorg over (cijfers 2010) 3.240.000 werknemers (zowel privé- als openbare sector); ze komen in 205.000 bedrijven en stellen meer dan 3000 personen (waarvan de meesten onder bediendecontract) te werk.
Ze worden gezamenlijk vertegenwoordigd door de sectorvereniging Co-Prev.

De Externe Diensten voor Preventie en Bescherming op het Werk zijn gegroeid uit de Arbeidsgeneeskundige Diensten. Door de Welzijnswet van 4 augustus 1996 dienden de Arbeidsgeneeskundige Diensten niet alleen meer over een arbeidsgeneeskundige afdeling te beschikken. De EDPBW's bestaan uit twee afdelingen:

In België zijn er momenteel 11 erkende Externe Diensten voor Preventie en Bescherming op het Werk. Zij zijn erkend tot 31 december 2017 behalve CLB (als starter) tot 30 juni 2016.


</doc>
<doc id="323833" url="https://nl.wikipedia.org/wiki?curid=323833" title="Ademhalingsstelsel">
Ademhalingsstelsel

Het ademhalingsstelsel is bij organismen het orgaanstelsel dat dient voor de gaswisseling: het uitwisselen van zuurstof en koolstofdioxide.
Hoe dit stelsel eruitziet verschilt per levensvorm. 

Bij mensen en veel andere zoogdieren bestaat het ademhalingsstelsel uit de (bovenste en onderste) luchtwegen en de ademhalingsspieren.

Vogels hebben een ademhalingsstelsel waarin de longen worden geventileerd middels luchtzakken, iets wat alleen bij vogels voorkomt. In deze zakken vindt geen directe gaswisseling plaats, maar ze slaan lucht op en doen dienst als een soort blaasbalg waardoor de longen vrijwel altijd verse lucht bevatten en vrijwel geen menging plaatsvindt van zuurstofrijke en zuurstofarme lucht, zoals dat bij zoogdieren wel het geval is. Vogellongen hebben geen longblaasjes, zoals zoogdierlongen die hebben.

Andere dieren, zoals insecten, hebben een ademhalingsstelsel met een relatief simpele opbouw. Bij amfibieën speelt de huid een belangrijke rol bij de gaswisseling. 

Bij de meeste vissen zijn de kieuwen het belangrijkste onderdeel van het ademhalingsstelsel. Er zijn echter ook vissen die longen hebben, zoals de longvissen.

Planten kennen ook een soort ademhalingsstelsel, maar de gaswisseling is bij planten vaak het tegenovergestelde van dat bij dieren. Uniek aan het ademhalingsstelsel van planten is verder dat de gaswisseling hier deels plaatsvindt via huidmondjes.



</doc>
<doc id="323849" url="https://nl.wikipedia.org/wiki?curid=323849" title="Polysoom">
Polysoom

Polysomen (polyribosomen) bestaan uit meerdere ribosomen die tegelijk aan het mRNA gebonden zijn en zo betrokken zijn bij de eiwitsynthese. Dit geeft bij een lijnvormige rangschikking een parelsnoer van ribosomen die het mRNA aflezen (translatie).

Ze kunnen voorkomen als clusters (klonten), lijnvormig gerangschikt of in rozetvorm.

Polysomen komen los voor, gebonden aan het endoplasmatisch reticulum en aan het kernmembraan.

Er zijn ook polysomen die eiwitten maken voor eigen gebruik en andere voor secretie (uitscheiding).


</doc>
<doc id="323898" url="https://nl.wikipedia.org/wiki?curid=323898" title="St. Elisabeth Ziekenhuis Tilburg (oud)">
St. Elisabeth Ziekenhuis Tilburg (oud)

Het oude St. Elisabeth Ziekenhuis is een voormalig ziekenhuis in Tilburg. Het gebouw is in 1929 gebouwd. Het gebouwencomplex, een ontwerp van de destijds befaamde katholieke architect Eduard Cuypers, stond aan de Jan van Beverwijckstraat aan de oostkant van de stad. Een deel van de gebouwen staat nog steeds overeind.

Omdat het ziekenhuis moeilijk kon uitbreiden, daar het midden in de bebouwde kom stond, kwamen er al in de jaren zestig nieuwbouwplannen. In eerste instantie dacht men aan enkele verpleegtorens op het bestaande terrein, maar al spoedig kwam een radicalere oplossing in beeld: een volledig nieuw ziekenhuis elders in de stad. Echter, de politieke verwikkelingen waren tijdrovend en gecompliceerd. Pas in 1982 verhuisde het St. Elisabeth Ziekenhuis naar het nieuwe onderkomen.

Van 1982 tot 1994 was de psychiatrische inrichting Jan Wier in het voormalige ziekenhuis gevestigd. Toen ook deze instelling het gebouw verliet, is het gedeeltelijk gesloopt en is het vrijgekomen terrein herontwikkeld.



</doc>
<doc id="323931" url="https://nl.wikipedia.org/wiki?curid=323931" title="Maxilla (Crustacea)">
Maxilla (Crustacea)

De maxilla of tweede maxille, is het derde paar aanhangsels dat fungeert als monddelen bij kreeftachtigen (Crustacea). De andere monddelen zijn: mandibel, eerste maxille en maxillipede(n).

De tweede maxille is bij vlokreeftjes opgebouwd uit een vrije, mediane lob en een buitenste lob.

De maxilla wordt hoofdzakelijk gebruikt bij het voeden. Aan de zijkant van de maxilla zit bij Decapoda een flap aangehecht, de scafognathiet, die een respiratorische functie heeft.


</doc>
<doc id="323948" url="https://nl.wikipedia.org/wiki?curid=323948" title="Koortsstuip">
Koortsstuip

Een koortsstuip, ook wel koortsconvulsie genoemd, is een aanval veroorzaakt door koorts, vooral in de fase dat de temperatuur snel aan het stijgen is. In de hersenen ontladen zich dan ongecontroleerd vele neuronen tegelijkertijd. Dit gaat gepaard met trekkende bewegingen van armen en benen, en vaak ook met bewusteloosheid. Dit kan enige seconden duren, maar soms ook wel enkele minuten. Tijdens de aanval voelt het slachtoffer geen pijn, en is niet aanspreekbaar. De ogen kunnen tijdens de aanval wegdraaien. Er kan zich schuim rond de mond vormen, het slachtoffer kan tijdens de aanval fecaliën en urine verliezen door ongecontroleerde spierspanningen. Koortsstuipen staan niet in relatie tot epilepsie.

Na afloop van een stuip komt het slachtoffer langzaam weer bij kennis, maar blijft vaak 10-30 minuten wel suf en met hoofdpijn. De hersenen zijn tijdens/na de aanval uitgeput.

Koortsstuipen komen voor bij zo'n 4% van de kinderen, meestal op de leeftijd tussen de zes maanden en vijf jaar. Velen beschouwen een convulsie bij koorts ná deze leeftijd per definitie al niet meer als een koortsstuip. Vaak hebben ze dan koorts ten gevolge van een flinke verkoudheid, een KNO-ontsteking of een luchtweginfectie. In principe is een koortsstuip onschuldig, maar de aanleiding tot de koortsstuip hoeft dat niet te zijn; er moet dus altijd gekeken worden naar de oorzaak van een stuip. Bij een koortsstuip is opname niet nodig, maar bij een tijdens dezelfde ziekte-episode herhaalde koortsstuip zal meestal toch opname in het ziekenhuis volgen, vooral om te zien of er niet meer aan de hand is. Als bij onderzoek geen duidelijke oorzaak voor de koorts kan worden gevonden (tonsillitis, middenoorontsteking, longontsteking) moet zeker ook de mogelijkheid van hersenvliesontsteking in gedachten worden gehouden. Een koortsstuip is in ieder geval altijd reden voor een bezoek van of aan een (huis)arts. De koortsstuip ontstaat aan het begin van de ziekte en kan dus ook het eerste symptoom ervan zijn. De stuip ontstaat niet zozeer door de hoogte van de koorts, maar veeleer door de snelheid van stijgen van de temperatuur. Dat maakt dat een kind kan zitten spelen, koude rillingen krijgt en stuipt, zonder dat van tevoren iets te merken was.

Ouders die het verschijnsel niet kennen schrikken over het algemeen van een dergelijke aanval, waarbij hun kind voor hun gevoel ook net zo makkelijk dood zou kunnen blijven. Zelden is ziekenhuisopname nodig, vaak meer voor de gemoedsrust van de ouders dan omdat de toestand van het kind dit objectief noodzakelijk maakt.


</doc>
<doc id="323951" url="https://nl.wikipedia.org/wiki?curid=323951" title="Maxillipede">
Maxillipede

De maxillipede of kaakpoot is het derde paar aanhangsels dat fungeert als monddelen bij vlokreeftjes. De andere monddelen zijn: mandibel, eerste maxille en tweede maxille. 

Decapoda hebben drie paar maxillipeden. Aan elk van die maxillipeden zit een kieuw vast. De eerste twee worden vooral bij de voedselopname gebruikt terwijl de derde meer een loopfunctie heeft.

Maxillipeden zijn eigenlijk de eerste segmenten van de oorspronkelijke thorax. Ze zijn tweetakkig en dragen epipodieten.


</doc>
<doc id="323974" url="https://nl.wikipedia.org/wiki?curid=323974" title="Pleosoom">
Pleosoom

Het pleosoom bestaat uit de eerste drie segmenten van het pleon. Elk van die segmenten draagt een paar tweetakkige pleopoden. 

Bij vlokreeftjes (Amphipoda), bevinden zich epimerale platen ventraal aan de zijkant van ieder segment van het pleosoom. De vorm van deze platen heeft een belangrijke taxonomische waarde. Het pleosoom is in sommige subordes aanzienlijk gemodifieerd. Zo is het gehele pleon sterk gereduceerd bij de suborde Corophiidea.

De pleopoden bij Decapoda worden vaak aan elkaar vastgehaakt bij het zwemmen, waarbij het gehele pleon rhytmisch samentrekt.


</doc>
<doc id="323981" url="https://nl.wikipedia.org/wiki?curid=323981" title="Pleopode">
Pleopode

Pleopoden zijn zwempoten bij kreeftachtigen (Crustacea). Ze zijn meestal tweetakkig en van talrijke haren (setae) voorzien. Ze zijn aangehecht aan de segmenten van het pleosoom dat samen met het urosoom het pleon uitmaakt.

Bij vlokreeftjes is de structuur van de pleopoden van weinig taxonomisch belang. Door de sterke beharing worden ze als roeipoten gebruikt. De soorten uit de suborde Gammaridea zijn veelal uitstekende zwemmers.

Bij Decapoda worden de pleopoden vaak door middel van een "appendix interna" aan elkaar vastgehaakt bij het zwemmen,


</doc>
<doc id="324032" url="https://nl.wikipedia.org/wiki?curid=324032" title="Rooms Katholiek Ziekenhuis (Groningen)">
Rooms Katholiek Ziekenhuis (Groningen)

Het Rooms Katholiek Ziekenhuis, in Groningen bekend als RKZ, is een voormalig katholiek ziekenhuis in de stad Groningen.

Het stond eerst aan Oude Sint Jansstraat, sedert 1897. Sindsdien was de verpleging in handen van de Zusters van Liefde van Onze Lieve Vrouw, Moeder van Barmhartigheid, beter bekend als de "Zusters van Tilburg". Op 25 maart 1925 werd in Helpman het nieuwe RKZ aan de Verlengde Hereweg geopend. De volgende jaren is het gebouw flink uitgebreid. In de jaren 1970 besloot men om nieuw te bouwen, er was geen ruimte meer. In mei 1979 is het nieuwe RKZ aan de Van Swietenlaan in gebruik genomen.

Het RKZ is in 1991 gefuseerd met het Diakonessenhuis onder de naam Martini Ziekenhuis. 

Het oude gebouw aan de Verlengde Hereweg, tegenwoordig bekend als "Oude RKZ" of "ORKZ", is thans een gelegaliseerd kraakpand. Het pand kwam leeg te staan nadat het RKZ vertrok naar het nieuw complex in Corpus den Hoorn.
Nadat het RKZ uit het pand trok, werd het door de gemeente genomineerd voor de sloop. Op de locatie zouden luxe koopwoningen gebouwd worden. De Nederlandse kraakbeweging vierde op dat moment hoogtij, en het duurde dan ook slechts een paar maanden tot onder meer de "Kraak Organisatie Groningen" (KOG; een samenwerkingsverband van onder andere de Groninger Studentenbond, Vera en de Pacifistisch Socialistische Partij) en de minder politiek georiënteerde "Praktiese Kraakgroep Groningen" (PKG) op 3 september 1979 het pand bezetten. Daarmee gold het als het grootste kraakcomplex van Nederland.

In 1985 werd de kraak gelegaliseerd, aanvankelijk als experiment voor vijf jaar, en werd het beheer van het pand door de gemeente overgedragen aan de bewoners. Tegenwoordig wonen er zo'n 250 mensen, waarvan sommigen ook op het terrein hun werk uitvoeren (in ateliers, oefenruimtes, werkplaatsen e.d.). Ook zijn er in het ORKZ een bioscoop (de "RKZBios"), expositieruimte, een dagcafé, een klein theater, een eethuis, een kroeg, een concertzaal, een weggeefwinkeltje en een biologisch winkeltje gevestigd. Er wonen ongeveer 250 mensen.



</doc>
<doc id="324169" url="https://nl.wikipedia.org/wiki?curid=324169" title="Abraham Albert Hijmans van den Bergh">
Abraham Albert Hijmans van den Bergh

Abraham Albert Hijmans van den Bergh (Rotterdam, 1 december 1869 – Utrecht, 28 september 1943) was een Nederlandse arts.

Hijmans van den Bergh studeerde in Leiden, en promoveerde in 1896 in dezelfde stad met een dissertatie over de toxiciteit van urine en de theorie van auto-intoxicatie. Na zijn promotie werd hij assistent bij professor Nolen, hoogleraar inwendige geneeskunde te Leiden. Na een verhuizing naar Rotterdam, was hij van 1900 tot 1912 verbonden aan het Coolsingelziekenhuis. Van 1912 tot 1918 was hij hoogleraar te Groningen. Tot slot, verhuisde hij naar Utrecht waar hij twintig jaar tot aan zijn emeritaat de post van hoogleraar inwendige geneeskunde bezette.

Hijmans van den Bergh publiceerde in samenwerking met C.D. de Langen en I. Snapper als eerste een leerboek inwendige geneeskunde (Titel: "Leerboek der Inwendige Geneeskunde") in Nederland. Daarnaast heeft hij veel pionierswerk verricht op de derivaten van hemoglobine: de porfyrines en bilirubine. 

De reactie voor bepaling van bilirubine in het bloed draagt zijn naam en wordt nog steeds in de kliniek toegepast. Ook is het gebouw voor medische studies van de Universiteit Utrecht naar hem vernoemd. Zijn wetenschappelijke verdiensten vonden verder erkenning in een lidmaatschap van de Koninklijke Nederlandse Akademie van Wetenschappen, KNAW, in 1919, verder in koninklijke onderscheidingen, eredoctoraten te Brussel (1934) en Athene (1937), en tal van erelidmaatschappen van binnen-en buitenlandse genootschappen. 



</doc>
<doc id="324170" url="https://nl.wikipedia.org/wiki?curid=324170" title="St. Antonius Ziekenhuis (Utrecht)">
St. Antonius Ziekenhuis (Utrecht)

Het St. Antonius Ziekenhuis is een katholiek ziekenhuis met 5 verschillende locaties in Utrecht Leidsche Rijn, Utrecht Overvecht, Nieuwegein, Houten en De Meern.

Landelijk staat het St. Antonius Ziekenhuis bekend om zijn expertise op gebied van behandeling van patiënten met hart- en vaatziekten, longziekten en kanker.

Het ziekenhuis werd in 1910 door de toenmalige aartsbisschop van Utrecht Henricus van de Wetering opgericht te Utrecht en verhuisde in 1983 naar Nieuwegein. In 1910 heette het nog het "St. Antonius Gasthuis", het telde 150 bedden. In feite was het gasthuis een vervanging voor het in 1873 geopende St. Andreas Gasthuis. In 1926 werden twee nieuwe vleugels aangebouwd en elf jaar later het "Maria Paviljoen".

Gedurende de Tweede Wereldoorlog moest het ziekenhuis geëvacueerd worden, maar na de oorlog maakte het een snelle groei door, onder andere op het gebied van de long- en hartchirurgie. In 1959 werd voor de eerste maal een operatie verricht waarbij gebruikgemaakt werd van de hart-longmachine.

De eerste plannen voor de nieuwbouw van het ziekenhuis ontstonden in 1967, in 1983 verhuisde het van Utrecht naar een nieuw gebouw in de Utrechtse voorstad Nieuwegein. Na de sluiting zijn de bijgebouwen gesloopt en hebben plaatsgemaakt voor een appartementencomplex. Het hoofdgebouw is bewaard gebleven.

In 2009 was de fusie van het St. Antonius Ziekenhuis met het Mesos Medisch Centrum (Utrecht) een feit. Eind maart 2009 zijn deze ziekenhuizen samen verdergegaan onder één naam, St. Antonius Ziekenhuis. De nieuwe organisatie heeft inmiddels vijf locaties, verspreid over de provincie Utrecht:

St. Antonius Ziekenhuis Nieuwegein, 
St. Antonius Polikliniek Utrecht Overvecht, 
St. Antonius Polikliniek Houten, 
St. Antonius Spatadercentrum De Meern, 
St. Antonius Ziekenhuis Utrecht (in de wijk Leidsche Rijn).

In 2008 werd het ziekenhuis, na een onderzoek onder bijna vijfduizend deskundigen door het opinieblad Elsevier uitgeroepen tot het beste ziekenhuis van Nederland. Ook in de lijsten die het Algemeen Dagblad jaarlijks publiceert staat het ziekenhuis steevast in de top 10.



</doc>
<doc id="324174" url="https://nl.wikipedia.org/wiki?curid=324174" title="Recombinant DNA">
Recombinant DNA

Recombinant DNA staat voor een combinatie van genetisch materiaal (DNA) die met behulp van recombinant-DNA-technologie door de mens op kunstmatige wijze in een laboratorium is verkregen en niet als zodanig in de natuur voorkomt. Hierbij wordt kunstmatig een fragment vreemd of synthetisch DNA gecombineerd met een bestaand DNA-molecuul. Deze combinatie kan bestaan uit DNA afkomstig van organismen of virussen van dezelfde soort of van verschillende soorten.

Recombinant DNA vormt de basis voor de moderne biotechnologie. Zo wordt het gebruikt voor het creëren van genetisch gemodificeerde organismen (ggo's) die hierdoor gericht bepaalde eigenschappen meekrijgen die zij van nature niet bezitten. Recombinant DNA wordt ook veelvuldig gebruikt voor de productie van recombinante eiwitten door bacteriën, schimmels, gisten en dierlijke of menselijke cellen. De enzymen in bijvoorbeeld wasmiddelen worden veelal geproduceerd op basis van recombinant DNA dat is ingebracht in het DNA van een gist. Een nieuwe generatie geneesmiddelen in de vorm van menselijke eiwitten worden tevens geproduceerd aan de hand van recombinant DNA en worden daardoor ook wel recombinant-DNA-geneesmiddelen genoemd.


</doc>
<doc id="324194" url="https://nl.wikipedia.org/wiki?curid=324194" title="Urosoom">
Urosoom

Het urosoom is een onderdeel van het abdomen bij sommige Crustacea (kreeftachtigen). Het heeft vooral een voortbewegingsfunctie (zwemmen).

Bij vlokreeftjes is het de laatste drie segmenten van het pleon en volgt het op het pleosoom. Het urosoom draagt gewoonlijk drie paar één- of tweetakkige uropoden en een telson. Dit laatste maakt morfologisch geen deel uit van het urosoom.

Bij copepoden is het dat deel van het lichaam dat volgt op het belangrijkste scharnierpunt dat de achtergrens van het prosoom vormt.



</doc>
<doc id="324254" url="https://nl.wikipedia.org/wiki?curid=324254" title="Uropode">
Uropode

Een uropode is een van de tot drie paar, achterste zwempoten bij kreeftachtigen (Crustacea). Ze bestaan oorspronkelijk uit een pedicel en twee takken ("rami") en zijn vaak aan de zijkant van talrijke haren (setae) voorzien. Ze zijn aangehecht aan de segmenten van het urosoom.

Vlokreeftjes hebben meestal drie paar uropoden. De verhoudingen en structuur—vooral van het derde paar—kunnen sterk variëren onder de families. Het derde paar kan eentakkig of tweetakkig zijn, met monoarticulaire of biarticulaire, gelijke of ongelijke rami. Uitzonderlijk is één paar uropoden niet ontwikkeld (Podoceridae).

Bij Decapoda—met uitzondering van de meeste krabben (Brachyura)—maken de uropoden, samen met het centrale telson, deel uit van de staartwaaier.


</doc>
<doc id="324693" url="https://nl.wikipedia.org/wiki?curid=324693" title="Wilhelmina Gasthuis">
Wilhelmina Gasthuis

Het Wilhelmina Gasthuis (WG) is een voormalig ziekenhuis in Amsterdam.

Op 28 mei 1891 legde het tienjarige, nog niet officieel ingehuldigde koninginnetje Wilhelmina, de eerste steen voor het Wilhelmina Gasthuis. Het zou een ziekenhuis worden in een parkachtige omgeving. Het ziekenhuis kwam in de buurt van het vroegere pesthuis en Buitengasthuis, gelegen buiten de stadswallen, zuidwestelijk van de Singelgracht. In de loop der tijd raakte het ziekenhuis ingebouwd door de bebouwing van Oud-West.

In 1925 werd een begin gemaakt met bouwactiviteiten die het karakter van het WG geheel hebben veranderd. Er werden nieuwe paviljoens opgetrokken waar diverse klinieken werden gehuisvest.

Wegens het 75-jarig bestaan (1891-1966) van het Wilhelmina Gasthuis, bood het personeel een bronzen beeld aan van een 10-jarige Koningin Wilhelmina, gemaakt door Mari Andriessen, dat daar in 1967 werd geplaatst. Na tijdelijke opslag, verhuisde het beeldje in 1984 naar de ingang van de nieuwbouw van het AMC.

Het WG was decennialang een academisch ziekenhuis bij de Universiteit van Amsterdam, samen met het oudere en nog centraler gelegen Binnengasthuis. In 1981 werden beide ziekenhuizen samengevoegd en verhuisden naar het uiteindelijke AMC in Holendrecht (Amsterdam-Zuidoost). Tussen 1981 en 1983 verhuisde het WG, in gedeelten, naar de nieuwe locatie.

Na de sluiting in 1983 is het terrein gedeeltelijk gesaneerd, enkele oude gebouwen staan nog overeind en kregen nieuwe functies.

De naam van het ziekenhuis wekte in het buitenland nog wel eens wat verwarring: in het WG werkzame onderzoekers vonden hun artikelen soms terug in literatuurlijsten met een hen onbekende mede-auteur, een zekere Wilhelmina Gasthuis.

Op het terrein van het voormalige ziekenhuis bevinden zich diverse bedrijven en woningen. Het staat bekend als het "WG-terrein".




</doc>
<doc id="324734" url="https://nl.wikipedia.org/wiki?curid=324734" title="Diakonessenhuis (Leeuwarden)">
Diakonessenhuis (Leeuwarden)

Het Diakonessenhuis is een voormalig ziekenhuis van protestants-christelijke signatuur in Leeuwarden, dat in 1879 door Mattheus Teffer werd opgericht. 

De vraag naar ziekenhuiszorg was zo groot dat het Diaconessenhuis na twee jaar al verhuisde naar een groter onderkomen op de Voorstreek. Uiteindelijk vestigde het zich in 1894 aan de Noordersingel. Het werd gebouwd naar een ontwerp van Willem Cornelis de Groot in Neorenaissance-stijl.

Het was oorspronkelijk maar een klein gebouw, maar later werd er flink uitgebreid. Het ziekenhuis bouwde een verpleegflat met vijf verdiepingen en later nog een polikliniek, die de Paul Krugerstraat met bijbehorende (monumentale) huizen opslokte. De verbouwing sluit niet aan bij het monumentale gebouw.

In 1982 fuseerde het Diakonessenhuis met twee andere Leeuwarder ziekenhuizen: Het rooms-katholieke Sint Bonifatius Hospitaal en Triotel (een algemeen ziekenhuis) tot het MCL. Het Diakonessenhuis werd omgedoopt in het MCL-Midden. In 1987 bouwde het MCL bij het nieuwgebouwde Triotel een nieuw ziekenhuis en het Diakonessenziekenhuis ging dicht. Na 1987 is nagenoeg het hele ziekenhuis verbouwd tot woningen.


</doc>
<doc id="324811" url="https://nl.wikipedia.org/wiki?curid=324811" title="Sint Gerardus Majellaziekenhuis">
Sint Gerardus Majellaziekenhuis

Het Sint Gerardus Majellaziekenhuis is een voormalig ziekenhuis in Hengelo. Het rooms-katholieke ziekenhuis, was gewijd aan Sint Gerardus Majella. De verpleging was van oudsher in handen van de Zusters van Julie Postel.

In de jaren tachtig fuseerde het met het Julianaziekenhuis (eveneens in Hengelo) tot het Streekziekenhuis Midden-Twente (SMT).
Zodra de fusie een feit was, werd besloten het ziekenhuis op één locatie te concentreren.
Enkele jaren later werd bij de locatie Julianaziekenhuis een nieuw gebouw neergezet. De locatie Gerardus Majellaziekenhuis sloot september 1990 haar deuren en werd volledig gesloopt. Op het terrein staan nu woningen.



</doc>
<doc id="324833" url="https://nl.wikipedia.org/wiki?curid=324833" title="Academisch Ziekenhuis Utrecht">
Academisch Ziekenhuis Utrecht

Het Academisch Ziekenhuis Utrecht (afgekort AZU) is een academisch ziekenhuis in Utrecht. Het was een onderdeel van de Universiteit Utrecht.

Het AZU werd in 1817 geopend aan de lange Lange Jufferstraat. Dit was het eerste academisch ziekenhuis in Nederland. Het was een onderdeel van de Universiteit Utrecht. In 1866 werden gronden aangekocht tussen de spoorlijnen van Station Utrecht Centraal naar Arnhem en Tiel en de Catharijnesingel ten behoeve van nieuwbouw. In 1871 vond de opening plaats aan de Catharijnesingel 101.

Tot 1925 heette het Academisch Ziekenhuis Utrecht (AZU), daarna werd er een samenwerkingsverband tussen rijk en de gemeente aangegaan en werd het ziekenhuis Stads- en Academisch Ziekenhuis (SAZU) genoemd.

In 1932 bestond het ziekenhuis uit de volgende gebouwen:

Later zag de situatie er als volgt uit:

In 1971 kwam een einde aan de samenwerking en kreeg het ziekenhuis de oude naam AZU terug. In 1989 verhuisde het ziekenhuis naar de Uithof en werd na fusie in 1999 onderdeel van Universitair Medisch Centrum (UMC) Utrecht.
In de jaren tachtig van de twintigste eeuw werd het te complex en was er geen expansieruimte meer om te bouwen, want de gebouwen Hart en Vaat en Nucleair waren er inmiddels ook bij gekomen. Zodoende verhuisde het geheel in de zomer van 1989 naar een nieuwbouwcomplex op De Uithof aan de Heidelberglaan 100, waar het zich nu nog bevindt. De meeste gebouwen van het oude AZU zijn gesloopt en vervangen door woningen. Enkele gebouwen zijn echter blijven staan, zoals Het Zusterhuis en het Hoofdgebouw (beide aan de Catharijnesingel) en de gebouwen Psychiatrie en Neurologie (aan de Nicolaas Beetsstraat 24). Alle zijn omgebouwd tot appartementsgebouwen. Het voormalige hoofdgebouw heet nu Enghlenschild.

In 1999 fuseerde het AZU met het Wilhelmina Kinderziekenhuis (WKZ) en de Medische faculteit van de Universiteit Utrecht (MFU) tot Universitair Medisch Centrum Utrecht (UMC Utrecht).

Aan de Israëlslaan zat vanaf 1973 de voormalige Opleidingsinstituut voor de verpleegkunde van het voormalige Academisch Ziekenhuis Utrecht (AZU) en het voormalige Wilhelmina Kinderziekenhuis (WKZ) aan de Nieuwegracht 137. Deze kwamen hier te zitten naar fusie van het (S)AZU. Voordat men naar de Israëlslaan verhuisde werd er eerst les gegeven op het oude AZU terrein.

Zo had het AZU niet alleen een zusterhuis aan de Catharijnesingel in de jaren zeventig, maar ook had het A.Z.U. aan de Rubenslaan diverse flats voor het verplegendpersoneel alsook aan het Willem van Noortplein in het toen voormalige badhuis.






</doc>
<doc id="324838" url="https://nl.wikipedia.org/wiki?curid=324838" title="Wilhelmina Kinderziekenhuis">
Wilhelmina Kinderziekenhuis

Het Wilhelmina Kinderziekenhuis (WKZ) is een kinderziekenhuis dat in 1888 begon aan de Oude Kerkstraat 28-30 en tien jaar later verhuisde naar de Nieuwegracht 137 in Utrecht, in de Nederlandse provincie Utrecht. Het ziekenhuis is vernoemd naar koningin Wilhelmina.

In de volgende honderd jaar werden er verschillende uitbreidingen gerealiseerd achter het oude gebouw. Achter het ziekenhuis staande huizen werden onteigend en gesloopt, de vrijgekomen ruimte werd gebruikt voor nieuwe vleugels. De bekendste uitbreiding is de circa 30 meter hoge beddentoren die in 1969 werd gerealiseerd. In de oude binnenstad werd tussen de kleinschalige monumentale architectuur van woonhuizen een betonnen flat gebouwd. In 1973 werd er weer een vleugel bijgebouwd. Maar uiteindelijk bleek dat er niet onbeperkt kon worden uitgebreid in de binnenstad en de bouwinzichten waren t.o.v. de jaren 70 veranderd, dus besloot het kinderziekenhuis uit te wijken naar een nieuwe locatie.

Op 3 maart 1999 verhuisde het ziekenhuis naar nieuwbouw op De Uithof, naast het AZU, waarmee het ook in dat jaar, fuseerde tot het Universitair Medisch Centrum Utrecht. De gebouwen zijn verbonden door een tunnel waardoor men zich met steps kan verplaatsen. In de nieuwbouw is ook de bloedbank gehuisvest die zich voorheen op de Rubenslaan bevond.

In 2005 werd het inmiddels al jarenlang leegstaande oude hoofdgebouw gekraakt, maar binnen enkele weken op last van de Utrechtse burgemeester ontruimd. De panden aan de Nieuwegracht zijn inmiddels verbouwd tot appartementen. Op het terrein aan de A.B.C.-straat is nieuwbouw neergezet voor Victas, een centrum voor verslavingszorg. Het ontwerp won de Rietveldprijs 2013 voor architectuur.

Het Opleidingsinstituut van het WKZ zat vanaf 1973 aan de Israëlslaan. Na de fusie met het UMCU verhuisde het naar De Uithof.




</doc>
<doc id="324942" url="https://nl.wikipedia.org/wiki?curid=324942" title="Obsessie">
Obsessie

Een obsessie is dwangmatig denken, een geestestoestand waarin een persoon bezeten is van een specifiek idee. Een persoon die ergens door geobsedeerd is, kan de gedachten niet uit zijn hoofd zetten, hoewel hij of zij dit meestal wel wil. Het dwangmatig denken leidt vaak tot dwanghandelingen, ook wel compulsies genoemd.

Dit behoeft niet altijd pathologisch te zijn. Een obsessie die bij de gezonde mens optreedt is meestal geen blijvende psychische gestoordheid. Is de obsessie wel blijvend, dan spreekt men van een dwangvoorstelling. 

Een bekende obsessie is stalken. Stalkers zijn geobsedeerd door een bepaald persoon en doen er alles aan om bij deze persoon in de buurt te komen.



</doc>
<doc id="325156" url="https://nl.wikipedia.org/wiki?curid=325156" title="Patricia Mercado">
Patricia Mercado

Dora Patricia Mercado Castro (Ciudad Obregón, 1957) is een Mexicaans feministe en politica.

Mercado studeerde economie aan de Nationale Autonome Universiteit van Mexico (UNAM), en sloot zich aan bij de Revolutionaire Arbeiderspartij (PRT). Na de aardbeving van 1985 stichtte ze een van de vele niet-gouvernementele organisaties op om hulp te bieden aan de bevolking van Mexico-Stad aangezien de overheid tekortschoot. In 1991 was ze kandidaat voor een congreszetel maar wist deze niet te winnen.

In 1999 sloot ze zich aan bij Sociaaldemocratie (DS) en nadat deze partij een jaar later werd opgeheven richtte ze haar eigen partij op, Mexico Mogelijk ("México Posible"), een partij die zich inzette voor onder andere legalisering van abortus, homohuwelijk en softdrugs. Deze partij nam deel aan de congresverkiezingen van 2003, maar slaagde er niet in zetels te halen. Wel sleepte ze een aantal bisschoppen voor het gerecht die propaganda tegen haar verspreidden. In 2005 ging México Posible op in het Sociaaldemocratisch Alternatief ("Alternativa"), waar zij de eerste voorzitster van werd.

Patricia Mercado was presidentskandidate voor Alternativa bij de presidentsverkiezingen van 2006, waarin ze 2,70% van de stemmen haalde. Volgens kijkers was zij mede-winnaar van het eerste verkiezingsdebat. Na de verkiezingen kwam Mercado in conflict met Alberto Begné Guerra, die haar was opgevolgd als partijvoorzitter. Mercado beschuldigde hem van ondemocratische praktijken. In 2008 stapte Mercado uit de partij en richtte de nationale politieke groepering "Movimiento Alternativa" op, die mikt op verkiezingsdeelname bij de algemene verkiezingen van 2012. Bij de congresverkiezingen van 2009 sloot Marcado zich aan bij de campagne waarin werd opgeroepen ongeldig te stemmen.


</doc>
<doc id="325189" url="https://nl.wikipedia.org/wiki?curid=325189" title="Kruin">
Kruin

Een kruin is het bovenste deel van het hoofd, dat gewoonlijk met haar bedekt is. De richting van de haarinplanting heeft hier de vorm van een wervel (technische term: vortex), die soms ook meervoudig kan zijn. De anatomische term voor top van het hoofd is vertex.

In sommige kloosterordes hebben de monniken een kruinschering of tonsuur, waarbij het haar van de kruin wordt weggeschoren.


</doc>
<doc id="325215" url="https://nl.wikipedia.org/wiki?curid=325215" title="Respiratoir syncytieel virus">
Respiratoir syncytieel virus

Het respiratoir syncytieel virus (RSV) is een virus dat gezien wordt als een van de belangrijkste veroorzakers van verkoudheid. Voor volwassenen blijft het dan bij deze verkoudheid, maar vooral bij zeer jonge kinderen kan de verkoudheid overslaan op de lagere luchtwegen. Het virus wijkt af van de meeste virussen in het feit dat het gedurende het leven verschillende ziekte-episoden kan veroorzaken: immuniteit is niet levenslang.

Het RS-virus komt zoveel voor, dat ieder kind er wel een keer mee wordt besmet in de eerste levensjaren. Zeker kinderen die op een kinderdagverblijf verblijven, krijgen het al in hun eerste levensjaar. Het virus wordt overgedragen door direct contact (handcontact, knuffelen, inademen van uitgehoeste lucht). Baby's raken vaak besmet door contact met een volwassene die gewoon verkouden lijkt. De symptomen zijn dan vaak hoesten, moeilijker ademhaling en soms lichte koorts. Bij ernstige vormen moet soms tijdelijk (enige dagen) wat extra zuurstof worden gegeven waarvoor dan opname noodzakelijk is. Dit treedt op bij ongeveer 1 op de 100 gevallen.

Bij kinderen jonger dan 100 dagen die borstvoeding krijgen, heeft de ziekte vaker een milder beloop.

De simpele neusverkoudheid kan omslaan in een RSV-bronchiolitis of RSV-pneumonie (longontsteking). Dit gebeurt eigenlijk alleen bij jonge kinderen. Bij bronchiolitis doen de symptomen sterk denken aan peuterastma: een belemmerde en piepende uitademing en hoest. Bij pneumonie ontstaat soms ernstige benauwdheid, en er klinkt een gekraak over de longen. Het kind ziet er dan grauw uit, gaat slecht eten en drinken, en is erg snel moe. Het virus is meestal onschuldig en gaat na enige weken vanzelf over, hoewel de hoest soms lang aanwezig blijft (1-2 maanden). Bij zeer jonge baby's, met name premature zuigelingen, kan de infectie echter ernstig tot zeer ernstig verlopen. Tot de risicogroepen behoren: prematuur geboren kinderen van 35 weken en jonger, die jonger zijn dan 6 maanden aan het begin van het RS seizoen, en kinderen met bronchopulmonale dysplasie.

Voor de risicogroepen is er een preventief medicijn beschikbaar, bestaande uit monoclonale specifieke antistoffen: palivizumab (Synagis) . Dit wordt gedurende het RS-seizoen dan iedere maand gegeven, zo mogelijk al een maand voor het begin van het RS-seizoen. Bij kinderen die de infectie al hebben is de werkzaamheid niet bewezen.
Omdat het een erg duur medicijn is (2006: 600 à 1000 € per dosis, afhankelijk van het gewicht) worden alleen kinderen uit de risicogroepen ermee behandeld, en alleen op voorschrift van een kinderarts.
Het is nog niet gelukt een vaccin te maken voor het RS-virus, hoewel verscheidene teams aan een vaccin werken. Er zijn aanwijzingen dat een RS-vaccin ook zou helpen bij het voorkomen van middenoorinfecties.

Er is onderzoek gedaan naar behandeling met ribavirine, (merknaam Rebetol). Echter uit onderzoek is gebleken dat het middel in de praktijk niet voor deze indicatie werkzaam is. Het wordt voor niet-ernstige gevallen nooit gegeven en het betreft overigens off-label gebruik, in de vigerende goedgekeurde productinformatie zoals goedgekeurd door de EMA staat de indicatie RS-virus niet geregistreerd .


</doc>
<doc id="325365" url="https://nl.wikipedia.org/wiki?curid=325365" title="Shepardtoon">
Shepardtoon

Een Shepardtoon is een geluid bestaand uit een aantal gelijktijdige tonen, verdeeld over het hoorbare spectrum, precies een octaaf uit elkaar. Als de grondtoon van de samenklank opwaarts of neerwaarts beweegt, noemt men het ook de "Shepardtoonladder". Dit wekt een auditieve illusie ("auditory illusion") van een toon die continu hoger of lager wordt, maar die uiteindelijk helemaal niet hoger of lager blijkt te worden. 

Dit kan geconstrueerd worden met een serie overlappende stijgende of dalende toonladders, vergelijkbaar met de visuele illusie, de Penrose-trap, zoals in M.C. Eschers "Stijgend en dalend", of op een kapperspaal. De Shepardtoon is goed te beluisteren in de grondbassen in het basregister van de accordeon. Het is mogelijk hiermee een "eeuwig dalende" of "eeuwig stijgende" toonladder te spelen. 

Het basispatroon is zichtbaar in de illustratie.

Het geluid is genoemd naar Roger Shepard.



</doc>
<doc id="325394" url="https://nl.wikipedia.org/wiki?curid=325394" title="Pseudotumor cerebri">
Pseudotumor cerebri

Pseudotumor cerebri (PTC) is een zeldzame aandoening waarbij er sprake is van een verhoogde druk op de hersenen. De ziekte staat ook bekend onder twee andere namen, namelijk benigne intracraniële hypertensie en idiopathische intracraniële hypertensie. Geen van deze termen dekt precies de lading. De ziekte komt het meest voor bij vrouwen in de vruchtbare leeftijd, maar ook mannen en kinderen worden getroffen.

Letterlijk betekent pseudotumor cerebri een "schijngezwel van de hersenen". De verschijnselen van deze aandoening lijken namelijk erg op een hersentumor maar bij scans blijkt dat er helemaal geen tumor in het hoofd aanwezig is.

De naam benigne intracraniële hypertensie doet suggereren dat het een onschuldige ziekte is. Deze benaming betekent letterlijk goedaardige drukverhoging in het hoofd. Maar als de ziekte niet behandeld wordt kan iemand blijvend verlies van het gezichtsvermogen ondervinden of zelfs blind worden.

Tot slot dan nog de benaming idiopathische intracraniële hypertensie. Deze benaming gaat wel voor de meeste patiënten op. De term staat voor verhoogde druk in het hoofd door onbekende oorzaak. Er zijn echter wel degelijk een aantal mogelijke oorzaken zoals sinustrombose, medicijngebruik (met name tetracycline en aanverwante medicijnen).

In Nederland wordt de term pseudotumor cerebri ( PTC) nog zelden gebruikt. Artsen benoemen dit ziektebeeld doorgaans met idiopathische intracraniële hypertensie ( IIH )

De ruimte rond de hersenen is gevuld met een waterachtige vloeistof, de liquor cerebrospinalis genaamd. Als er een teveel aan deze vloeistof aanwezig is, (bijvoorbeeld als er onvoldoende vloeistof door cellen in de hersenen wordt opgenomen), dan loopt de hersendruk op. Dit komt doordat het schedeldak niet kan uitzetten. Het is deze verhoogde druk die leidt tot de verschijnselen van IIH.

De meest voorkomende klachten bij deze aandoening zijn: hoofdpijn, slechter zien (vlekken zien, dubbelzien), tinnitus, misselijkheid en braken.

Hoofdpijn: hoofdpijn is bijna bij alle patiënten met PTC aanwezig en is meestal het symptoom voor welke de patiënten medische hulp vragen. De hoofdpijnen waaraan patiënten lijden zijn meestal ernstig en dagelijks; vaak is het een kloppende pijn. De pijn is anders dan de hoofdpijn van 'vroeger' en kan de patiënt wakker maken uit hun slaap en duurt gewoonlijk uren. Misselijkheid komt vaak voor. De hoofdpijn wordt vaak als de meest hevige ooit ervaren. Pijn achter de ogen die verergert bij oogbeweging komt minder vaak voor.

Voorbijgaande visuele verduisteringen en vlekken: dit zijn perioden van kortstondige zichtverduisteringen die gewoonlijk korter dan 30 seconden duren en gevolgd worden door volledig herstel. Ze treden op bij circa 3/4 van de PTC/BIH/IIH patiënten. Het kan één of beide ogen treffen. Dit is niet gerelateerd met de mate waarin PTC aanwezig is of met de zwelling van de oogzenuw.

Tinnitus (pulsatiële intracraniële geluiden): Geluiden synchroon aan de hartslag. Het geluid komt meestal van één kant. Bij patiënten met IIH kan druk op de vena jugularis (= ader die in de hals gelegen is aan beide kanten) het geluid opheffen. De periodieke compressies worden geacht de laminaire bloedstroom om te zetten in een turbulente stroom.

Visusdaling: Het ernstigste probleem is visusverlies. Ongeveer 5% van de patiënten raakt blind aan ten minste één oog. Het gezichtsveld wordt beperkter en wordt gemarkeerd door een grote blinde vlek.

Mensen met IIH kunnen moeilijkheden hebben om te gaan met vroeger geleerde, elke dag voorkomende dingen, bijvoorbeeld het omgaan met geld of met de telefoon. Ze zijn niet in staat de weg te vinden in een voor hen zeer bekende stad: het verkeer is verwarrend, ze hebben moeite met het inschatten van bijvoorbeeld de hoogte van de stoeprand; het oversteken van een weg kan voor deze mensen een echte nachtmerrie zijn.

Mensen met IIH komen heel normaal over, zij krijgen vaak niet de waardering die zij verdienen. IIH kan erg invaliderend voor patiënten zijn.

De diagnose van IIH wordt gemaakt door het vastleggen van de typische verschijnselen in combinatie met een hoge liquordruk (dit wordt gemeten tijdens een ruggenprik/lumbale punctie). Het neurologisch onderzoek is normaal behalve de aanwezigheid van gezwollen oogzenuwen, dit wordt papiloedeem genoemd (dit kun je zien door de achterkant van de ogen te onderzoeken). Soms komt dubbelzien voor, veroorzaakt door de beperking van zijdelingse oogbewegingen. Ten slotte, de neurologische beelden, zoals een CT- of MRI-scan, zijn over het algemeen normaal.

Het verliezen van hersenvocht kan behandeld worden door het gebruik van medicijnen. Diamox (acetazolamide) is het meest gebruikte middel. Het is relatief veilig maar bijna alle patiënten hebben last van tintelingen in de vingers en tenen. Deze tintelingen kunnen geen kwaad. Patiënten ervaren ook dat limonade met carbonaat (zoals cola) een metaalachtige smaak hebben. Minder voorkomend zijn nierstenen en veranderingen in het bloed. Een ander geneesmiddel dat ook vaak en effectief gebruikt wordt is Lasix (furosemide).

De chirurgische behandeling die gewoonlijk wordt gedaan, is het ruimer maken van het omhulsel rondom de oogzenuw (fenestratie van de oogzenuw) en het maken van een verbinding tussen de lumbale ruimte en de buikholte. Deze behandeling wordt gedaan als de patiënt niet voldoende reageert op medische behandeling. Fenestratie wordt gedaan door eerst een incisie in de oogkas te maken. De oogbal wordt opzij bewogen en het omhulsel van de oogzenuw wordt blootgelegd. Insnijdingen of een groot gat worden dan in het omhulsel gemaakt en daarmee kan vloeistof worden gedraineerd, zodat de druk op de oogzenuw daalt. In Nederland wordt deze behandeling bijna niet uitgevoerd.

De tweede chirurgische procedure, lumbo-peritoneale shunting, verlaagt de druk rond de hersenen en de oogzenuw. Dit is een drain in de rug. Er wordt een buis geplaatst in de ruggengraat vloeistof ruimte, (de ruimte die wordt binnen gegaan tijdens een lumbale punctie) en de buis wordt vanuit hier naar de onderbuik geleid. Dit verlaagt de druk rondom de hersenen en bij de oogzenuw waardoor de symptomen van een verhoogde intracraniële druk verdwijnen. Jammer genoeg zijn deze procedures gecompliceerd door verschillende problemen, de meest erge is dat sommige patiënten periodiek last hebben van een verstopte buis waarbij de symptomen terugkomen en soms blindheid kan veroorzaken. De operatie opnieuw doen is dan nodig. Soms krijgen patiënten een ventriculo-peritoneale shunt (drain in het hoofd). Dit is vaak moeilijk omdat er door de druk in de hersenen minder plaats voor is in de hersenkamers. Door de druk worden die namelijk "fijngedrukt".



</doc>
<doc id="325442" url="https://nl.wikipedia.org/wiki?curid=325442" title="Ayurveda">
Ayurveda

Ayurveda is een traditionele geneeswijze inheems aan het Indiase subcontinent. Hedendaagse praktijken afgeleid van Ayurvedische tradities worden heden ten dage gerangschikt onder de alternatieve geneeswijzen. Ayurveda is een discipline van de Upaveda of "extra kennis" vanuit de Vedische traditie. De oorsprong van Ayurveda is dan ook gevonden in de Atharvaveda. Er zijn ook verschillende legenden die de oorsprong van Ayurveda toeschrijven aan Dhanvantari (of Divodasa) die het rechtstreeks van Brahma doorkreeg. In de Ayurvedische praktijken wordt veelvuldig gebruikgemaakt van geneesmiddelen op basis van kruiden en mineralen. Dierlijke producten zoals melk, boter en yoghurt worden ook gebruikt in een aantal Ayurvedische preparaten.

Het woord Ayurveda is een samenstelling van het woord āyus, dat "leven" of "levensprincipe" betekent, en het woord veda, dat "wetenschap" of "kennis" betekent. Het refereert dus aan een kennissysteem. "Ayurveda" kan derhalve vertaald worden als "kennis of wetenschap van het leven".

Over het ontstaan van ayurveda bestaat veel onzekerheid, maar aanhangers beweren dat het zich meer dan drieduizend jaar geleden in India ontwikkelde. Ayurveda is oorspronkelijk gebaseerd op oude teksten in het Sanskriet, de Charaka Samhita en de Susruta Samhita. De Charaka Samhita is vooral een lange filosofische tekst, aangevuld met een grote hoeveelheid hygiënische en medische informatie. De Susruta Samhita daarentegen is vooral bekend vanwege de vele uitgebreide beschrijvingen van chirurgische ingrepen. Ondanks het feit dat deze teksten nog steeds de basis van de Ayurveda vormen is de ontwikkeling niet stil blijven staan. Handelsbetrekkingen met China, contacten met Perzië via het Mogolrijk (16e en 17e eeuw) en later met Engeland en de rest van de westerse wereld leidden tot een regelmatige aanpassing van de Ayurvedische praktijken aan de op dat moment geldende opinies over ziekte en gezondheid.

De centrale ayurvedische gedachte is dat een ziekte eerst in de geest ontstaat en zich pas na herhaald genegeerd te worden in het lichaam manifesteert. De Ayurveda stelt dat het lichaam onverbiddelijk gehoorzaamt aan de geest. De geest wordt daarbij beschouwd als de regisseur van de energieën die het lichaam doen leven. Die energieën worden gezamenlijk aangeduid als de ziel. De behandelwijze bestaat uit het bepalen van de ideale energieverdeling van de patiënt bij de geboorte (prakriti), het achterhalen van de precieze energie-onevenwichtigheid (vikriti), waar deze onevenwichtigheid vandaan kwam en in een zachtaardig programma de energiebalans weer te herstellen. De Ayurveda vertrouwt daarbij op het eigen herstellend vermogen van de mens.

Volgens de Ayurveda is iemand in evenwicht zodra de huidige tri doshas in evenwicht zijn met de oorspronkelijke geboorteconstitutie.

Dat wil niet zeggen dat er voor die tri doshas objectief te bepalen waarden zijn die voor iedereen optimaal zouden zijn. Volgens de Ayurveda is ieder mens immers anders met tri doshas, die bij de geboorte optimaal in balans zijn. Dit evenwicht is volgens de Ayurveda grotendeels een kwestie van aanleg, maar wordt voor een klein deel ook door het jaargetijde, de stand van de planeten en de plaats van de wereld waar je geboren bent bepaald (zie astrologie). De optimale energieverdeling wordt "prakriti" genoemd.

De Ayurveda stelt dat zodra we groeien onze optimale energiebalans al snel vervormd wordt door vele verstorende factoren; ons prakriti verandert in een "vikriti". Elk vikriti betekent dat we niet meer totaal gezond zijn en dus dat we ons niet meer volledig in gelukzaligheid baden zoals een zuigeling dat nog kan.

Niemand kan een leven lang in een staat van gelukzaligheid verkeren, maar volgens de Ayurveda kunnen we er wel voor zorgen dat ons vikriti niet verergert en in lichamelijke symptomen uitmondt. De Ayurveda beschrijft methoden en technieken die we kunnen gebruiken om ons vikriti binnen de perken te houden. Uitgangspunt daarbij is dat je dit alleen kunt als je je eigen prakriti (geboorte-energiebalans) en vikriti (energie-onevenwichtigheid) kent.

De ayurvedische arts vraagt "Welke energieën heeft mijn patiënt in zich (bij geboorte en nu)?" De Ayurveda stelt dat ieder mens een unieke eigen geestlichaamenergieverdeling heeft; dat betekent dat een behandeling van ziekte pas plaats kan vinden zodra de prakriti en vikriti van de patiënt duidelijk zijn.

De Ayurveda stelt dat alle energie - in de geest, in het lichaam, in de wereld om ons heen - drie karakteristieken heeft, die dosha's worden genoemd. De drie karakteristieken heten samen de "tri dosha". Alle energieën kennen deze karakteristieken; onze passies, de seizoensbewegingen in ons klimaat en kosmische energieën in sterren. De Ayurveda stelt dan ook "zo is de microkosmos, zo is de macrokosmos". De drie karakteristieken zijn:


De Ayurveda stelt dat elk wezen bij de geboorte een unieke, volmaakte verdeling van deze drie energiekarakteristieken heeft. Deze karakteristieken uiten zich in lichaamsbouw, immuunsysteem, karaktertrekken en gedrag. Zo is iemand die veel vata heeft vaak te herkennen aan een magere lichaamsbouw, met veel beweeglijkheid, een onrustige geest en veel activiteit, die echter alleen in vlagen komt. Iemand met veel vata is bevattelijk voor angst en stress. Omdat beiden in onze maatschappij veel voorkomen, is een vataverstoring de meest voorkomende energieverstoring van geest en lichaam. De Ayurveda biedt methoden om energieverstoringen weer in balans te brengen.

Verschillende Ayurvedische onderzoekers hebben vragenlijsten opgesteld die zich richten op het bepalen van de energiebalans in een persoon: de verdeling tussen impulskracht (Vata), vuurkracht (pitta) en structuurkracht (kapha). Deze vragenlijsten kunnen ingevuld worden voor de situatie waarin een patiënt zich op dat ogenblik bevindt (voor de vikriti) en voor de situatie in de vroege jeugd, voor zover die nog herinnerd kan worden. Zo meent men een beeld te kunnen krijgen van de (onevenwichtigheid in de) geestlichaamenergieën. 

De andere belangrijk geachte methode om de staat van de geestlichaamenergieën te meten is via de polsdiagnose. Een ayurvedische arts of een ervaren Ayurvedische "practitioner" meent de lichaamsstromen te kunnen "meten" via polsdiagnose.

De "geneesmiddelen" van de Ayurveda richten zich vooral op het bewust met de levensstijl en het gedrag omgaan. Hier volgt een kort overzicht van methoden en technieken die de Ayurveda aanwendt om balans in energiekarakteristieken te behouden of terug te brengen.





De Ayurveda kent honderden kruiden en specifieke eetrichtlijnen voor verschillende typen mensen. De belangrijkste algemene voedingstips zijn:

Bekende kruiden uit de ayurveda die tegenwoordig ook buiten die traditie ingang vinden als voedingssupplementen zijn onder meer de adaptogenen "ashwagandha" en "tulsi" ("holy basil").


Ayurveda wordt door skeptici zoals Marcel Hulspas en de Vereniging tegen de Kwakzalverij beschouwd als een alternatieve geneeskunde die berust op een Indiase variant op de humorenleer.



</doc>
<doc id="325465" url="https://nl.wikipedia.org/wiki?curid=325465" title="Musculus triceps brachii">
Musculus triceps brachii

De musculus triceps brachii of driehoofdige armstrekker is een grote driekoppige skeletspier bij de mens die de onderam strekt. De spier ligt langs de achterzijde van de bovenarm.

De musculus triceps brachii wordt meestal eenvoudigweg de triceps genoemd. Deze term (Latijn voor "driehoofdig") kan echter gebruikt worden voor elke skeletspier met drie aanhechtingspunten. De triceps zorgt voor ongeveer zestig procent van de massa van de arm. Mensen die hun armspieren trainen met gewichten verwaarlozen vaak deze spiergroep ten voordele van de musculus biceps brachii. De triceps zorgt voor het strekken van de elleboog en werkt dus tegenovergesteld aan de biceps, die voor de buiging zorgt.

De lange kop, het "caput longum" begint onder de gewrichtskom van het schouderblad (=de fossa glenoides), bij een gedeelte dat het tuberculum infraglenoidale genoemd wordt. Deze lange kop zorgt naast de extensie ook voor adductie van de schouder. De beide andere delen, "caput mediale" en "caput laterale", ontspringen aan de rugzijde van het opperarmbeen ("humerus"). De spier hecht aan bij het olecranon van de ellepijp, waarbij de pezen van het caput laterale en het caput longum over het caput mediale lopen en zo een gezamenlijke pees vormen.





</doc>
<doc id="325656" url="https://nl.wikipedia.org/wiki?curid=325656" title="Charité (Berlijn)">
Charité (Berlijn)

De Charité is een bekend ziekenhuis in Berlijn en tegelijk de grootste universiteitskliniek van Europa. Sinds 2003 is de Charité de medische faculteit van de Humboldt-Universiteit en van de Vrije Universiteit Berlijn.

In 1710 werd Berlijn door de pest bedreigd. Op 13 mei begon men in opdracht van Frederik I van Pruisen de bouwwerkzaamheden voor een pesthuis. Dit huis werd ook na de epidemie als opvanghuis voor oude mensen, bedelaars, ongehuwde zwangere en prostituees gebruikt.

Later werd het gebouw gebruikt als militair ziekenhuis en voor de opleiding van militaire artsen. Frederik Willem I van Pruisen gaf het huis in 1727 de naam Charité.

Door een samensmelting met het in 1724 gestichte "collegium medico-chirurgicum", een inrichting voor de theoretische opleiding van artsen en wondartsen, werd een destijds unieke school gevormd.

In 1810 werd de universiteit van Berlijn gesticht. De eerste decaan was Christoph Wilhelm Hufeland. Eerst was er nog een strikte scheiding tussen kliniek en faculteit, later werden de twee verenigd.

In de loop van de eeuwen werd de naam van de Charité internationaal bekend door alumni en wetenschappers die aan de faculteit werkzaam waren, waaronder onder meer Rudolf Virchow, Hermann von Helmholtz, Robert Koch, Paul Ehrlich en Emil Adolf von Behring.

De Charité stelde heel wat prominente wetenschapslui te werk, onder meer talrijke stichters van medische vakgebieden. Onder hen behalve de hierboven genoemden, Ferdinand Sauerbruch, Wilhelm Griesinger, Heinrich Schulte, Johann Otto Leonhard Heubner, Caspar Friedrich Wolff, Karl Bonhoeffer, Heinrich Adolf von Bardeleben, Hans Erhard Bock, August Bier, Walter Stoeckel, Johann Friedrich Dieffenbach, Theodor Schwann, Friedrich Gustav Jacob Henle, Johann Lukas Schönlein, Bernhard von Langenbeck, Theodor Billroth, Curt Schimmelbusch, Leonor Michaelis, August von Wassermann, Hermann Emil Fischer, Rahel Hirsch, Selmar Aschheim, Bernhard Zondek, Rudolf Nissen, Hermann Oppenheim, Herbert Herxheimer en Samuel Mitja Rapoport.

Verder begonnen acht Nobelprijswinnaars, waaronder Werner Forssmann en Albrecht Kossel, hun carrière aan de Charité.

In de tijd van de Nazi's werden talrijke Joodse medewerkers ontslagen.

Door de splitsing van Berlijn na de Tweede Wereldoorlog kwam de Charité in Oost-Berlijn te liggen. In de DDR was ze toen het beroemdste ziekenhuis.

Door de samenlegging van de twee universiteiten ontstond de grootste universiteitskliniek van Europa met ongeveer 15000 medewerksters, 3500 bedden, 8000 studenten en een omzet van 1,8 miljard euro (2003).



</doc>
<doc id="325720" url="https://nl.wikipedia.org/wiki?curid=325720" title="Rectaal">
Rectaal

Rectaal, afgeleid van rectum (endeldarm), wijst op het toedienen van (met name medicijnen) via de anus. Het staat dus tegenover oraal (via de mond) toedienen van medicijnen.

Doordat de medicijnen de maag op deze manier niet hoeven te passeren, zal er minder van het toegediende middel worden aangetast door maagzuur. Verder heeft het rectaal toedienen van medicijnen het voordeel dat bij braken het medicijn niet wordt uitgebraakt. Nadeel is dat bij persen, ontlasting (bijvoorbeeld diarree) het middel wordt verwijderd.

Vaak worden de medicijnen in de vorm van zetpillen geperst of door middel van tubes met een taps uitlopend uiteinde in de anus aangebracht. Vooral bij kleine kinderen is het rectaal aanbrengen een oplossing bij kinderen die weigeren te slikken.


</doc>
<doc id="325848" url="https://nl.wikipedia.org/wiki?curid=325848" title="Mindermobielencentrale">
Mindermobielencentrale

Een MinderMobielenCentrale (MMC) is een dienstverlening in Vlaanderen aangeboden door de gemeente, het OCMW of een andere organisatie die beroep doet op vrijwilligerswerk om verplaatsingmogelijkheden op maat aan te bieden aan mensen met een laag inkomen en een beperkte mobiliteit. In Vlaanderen zijn er zo'n 225 centrales. 

Vrijwilligers vervoeren met hun eigen wagen mensen die zich door leeftijd, ziekte of handicap moeilijk kunnen verplaatsen en die geen openbaar vervoer kunnen nemen en slechts over een beperkt inkomen beschikken (maximaal twee keer het leefloon).

Het gaat om vervoer om medische redenen (bv. bezoek aan tandarts, specialist in een academisch ziekenhuis, huisarts of kinesist) en/of sociale redenen (bezoek aan familie of vrienden, feestje in lokaal dienstencentrum ...). De vrijwilliger vervoert maar helpt ook bij in- en uitstappen en begeleidt tot op de bestemming.

De mindermobielencentrale wil mensen met een mobiliteitsprobleem terug activeren en preventief inspelen op sociaal isolement en eenzaamheid.

Mensen die willen gebruikmaken van een mindermobielencentrale betalen een jaarlijks lidgeld van 10 euro. Hierdoor zijn ze verzekerd voor lichamelijke ongevallen en burgerlijke aansprakelijkheid. Ze moeten wel aantonen dat ze een beperkt inkomen (niet hoger dan twee keer het leefloon) verdienen. Het vervoer wordt ten laatste twee werkdagen op voorhand aangevraagd.

Het vervoer en de begeleiding kosten de persoon die gebruikmaakt van de mindermobielencentrale gemiddeld 0,30 euro per kilometer, te beginnen vanaf het moment dat de vrijwilliger zijn eigen huis verlaat totdat hij/zij terug thuis komt, langs de normale weg. Per rit (heen en/of terug) betaalt de gebruiker 0,50 euro administratiekosten. Voor eventueel rolstoelvervoer met een aangepaste minibus is er een afwijkende regeling.



</doc>
<doc id="325888" url="https://nl.wikipedia.org/wiki?curid=325888" title="Wijnvlek">
Wijnvlek

Een wijnvlek (Latijn: "naevus flammeus") is een aangeboren vaatafwijking, waarbij de haarvaten in de huid in diameter zijn toegenomen, een (capillaire) vaatmalformatie. Ze komen vooral in de hals en het aangezicht voor. Een bekend persoon met een wijnvlek is Michail Gorbatsjov.

Ongeveer een half procent van de bevolking wordt geboren met wijnvlekken. De aandoening is niet erfelijk.

Een wijnvlek ziet eruit als een roze tot paarse verkleuring. Bij de geboorte ziet de vlek er vaak vlak en roze uit. Mettertijd kunnen de bloedvaatjes verder uitzetten, waardoor de wijnvlek donkerder en dikker wordt. Een wijnvlek (aangeboren) moet onderscheiden worden van aandoeningen als het hemangioom (bij de geboorte in 80% van de gevallen afwezig).

Bij een klein percentage van de mensen met een wijnvlek in het gezicht zijn er ook inwendige vaatafwijkingen in de hersenen die wel eens problemen geven, zoals epilepsie. Men spreekt dan van het syndroom van Sturge-Weber.

Een wijnvlek zal nooit spontaan verdwijnen. Laserbehandeling kan goede resultaten opleveren, waarbij de bloedvaatjes worden verhit en verschrompelen. De vlek kan na tien behandelingen geheel verdwenen zijn. Soms echter is de vlek na meer dan dertig behandelingen nog steeds te zien. Een onderzoek uit 2007 wees uit dat ook na een succesvolle behandeling de kleur weer donkerder kan worden.
Er bestaan ook camouflagetechnieken waardoor de afwijking met make-up vrijwel onzichtbaar is te maken.


</doc>
<doc id="325894" url="https://nl.wikipedia.org/wiki?curid=325894" title="Spaakbeen">
Spaakbeen

Het spaakbeen of de radius is een bot in de onderarm, dat van de elleboog naar de pols aan de laterale kant loopt (de kant van de duim). Het spaakbeen zit aan de laterale kant van de ellepijp, die langer en groter is. De bovenkant is smal, en vormt slechts een klein gedeelte van het ellebooggewricht, de onderkant daarentegen is breed en vormt het belangrijkste deel van het polsgewricht. Het is een lang bot, prismatisch van vorm en lichtjes gebogen in de lengte. Spaakbeen en ellepijp zijn verbonden door een rolgewricht.


</doc>
<doc id="325918" url="https://nl.wikipedia.org/wiki?curid=325918" title="Arnold Tilanus">
Arnold Tilanus

Arnold Dirk Willem (Arnold) Tilanus (Utrecht, 11 november 1910 - Zoetermeer, 31 augustus 1996) was een Nederlands landelijk politicus.

Hij stond bekend als de 'jonge' Tilanus. Hij was net als zijn vader Hendrik Tilanus partijvoorzitter en fractievoorzitter van de CHU. Aanvankelijk was hij huisarts en daarna officier van gezondheid. Later werd Tilanus jr. actief in het maatschappelijk werk in Gelderland. Hij was een voorstander van de christendemocratische samenwerking. Tilanus werd in 1973 als politiek leider opgevolgd door de strijdbaarder oud-staatssecretaris Kruisinga, nadat de CHU buiten het kabinet-Den Uyl was gebleven. Hij bleef wel tot 1977 'gewoon' Kamerlid en speelde een belangrijke rol bij de plannen voor nieuwbouw van de Tweede Kamer.










</doc>
<doc id="326022" url="https://nl.wikipedia.org/wiki?curid=326022" title="Muziektherapie">
Muziektherapie

Muziektherapie is een vorm van preverbale psychotherapie. Het is een methodische vorm van hulpverlening waarbij muzikale middelen binnen een therapeutische relatie worden gehanteerd om verandering, ontwikkeling, stabilisatie of acceptatie te bewerkstelligen op emotioneel, gedragsmatig, cognitief, sociaal of lichamelijk gebied. Centraal staat de therapeutische relatie tussen één of meerdere patiënten en één of meerdere therapeuten die de behandeling van stoornissen in het gedrag en beleving tot doel heeft. Door gericht gebruik te maken van muziek in al haar verschijningsvormen biedt dit eigen specifieke psychotherapeutische mogelijkheden in de behandeling van psychische problemen. Het vormgeven en doorwerken van deze problemen op het muzikaal symbolisch niveau en de verbale reflectie daarover doet inzicht ontstaan in de eigen psychische problematiek, zodat stoornissen in gedrag en beleving verminderd en opgelost worden.

Veel muziektherapeuten in Vlaanderen maken gebruik van een psychodynamisch denkkader. Muziektherapie wordt daar vooral ingezet als non-verbale psychotherapie in psychiatrische centra. In Nederland wordt muziektherapie vooral ingezet als vorm van gedragstherapie. Muziektherapie wordt ook vaak ingezet in de behandeling van verstandelijk gehandicapten. Doordat taal bij de muziektherapeutische behandeling amper een rol hoeft te spelen, is deze behandelvorm uitermate geschikt voor deze doelgroep. Het gaat daarbij niet om de behandeling van de verstandelijke handicap zelf, maar van psychische moeilijkheden die naast de verstandelijke handicap voorkomen.

De Nederlandse opleidingen voor het beroep van muziektherapeut ontstonden in de jaren zestig, onder meer aan het sociaalpedagogisch opleidingsinstituut Middeloo in Amersfoort (later gefuseerd met de Jelburg te Baarn, nu opgegaan in de Hogeschool Utrecht). Tot die tijd waren muziektherapeuten vaak professionele musici die zelf zorgden voor hun eigen bijscholing tot muziektherapeut.

In Nederland bestaan momenteel verschillende hbo-niveau instellingen die opleiden voor het beroep van muziektherapeut. De enige opleiding die zich specialiseert in muziektherapie bevindt zich aan het conservatorium van de ArtEZ-hogeschool in Enschede. Daarnaast zijn er vier opleidingen voor creatieve therapie met als specialisatierichting muziek. Dit zijn opleidingen aan de Hogeschool Utrecht, de Stenden Hogeschool in Leeuwarden, de Hogeschool van Arnhem en Nijmegen en de Hogeschool Zuyd in Heerlen. Ook andere vormen van creatieve therapie worden aan die opleidingen onderwezen. Aan de Hogeschool Leiden kun je kunstzinnige therapie met afstudeerrichting muziek studeren. Dit is een opleiding op antroposofische grondslag.
Verder bestaan er in Nederland ook privé-opleidingen buiten het reguliere onderwijs. Dat zijn geen nationale erkende opleidingen, noch worden ze erkend door de European Music Therapy Confederation.

In Vlaanderen was muziektherapie lange tijd minder prominent aanwezig in de hulpverlening, en eerder gebaseerd op individuele interesses van hulpverleners. Door professionalisering van de opleiding op hoog niveau (een samenwerkingsverband tussen hogere muziekopleiding en universitaire psychotherapie-opleiding), groeide deze vorm van psychotherapie in België uit tot een erkende psychotherapievorm die in de hulpverlening alom aanwezig is. Aan de Leuven University College of Arts (LUCA, School of Arts), campus Lemmensinstituut, wordt een gerenommeerde internationale opleiding tot "Master in de Muziektherapie" aangeboden en aan de Arteveldehogeschool als een onderdeel van de creatieve therapie Bachelor-na-Bachelor.



</doc>
<doc id="326287" url="https://nl.wikipedia.org/wiki?curid=326287" title="Zuster Leontine">
Zuster Leontine

Zuster Leontine (geboren als Jozefa de Buysscher) (Borgerhout, 10 maart 1923 – 19 februari 2012) was een Belgische arts en zuster die gold als pionier en promotor van de palliatieve zorg in België.

Ze was de jongste van acht kinderen en maakte aanvankelijk eerst haar beroepsstudie handel af. Daarna werkte ze enkele jaren als boekhoudster. Tijdens een vakantiejob in het ziekenhuis, kwam ze in contact met de Gasthuiszusters.

In 1949 - als zesentwintigjarige - trad ze in het klooster in bij de hospitaalzusters augustinessen in Brussel en werkte als verpleegkundige. Pas later studeerde ze op aanraden van haar overste arts en ziekenhuiswetenschappen aan de Katholieke Universiteit Leuven, waar ze in 1964 promoveerde. Daarna was ze 25 jaar directrice van het Algemeen Ziekenhuis Sint-Jan in het centrum van Brussel. Zuster Leontine gaf ook les aan de verpleegstersschool,
en zetelde in de beheerraad van het Nationaal Verbond van Katholieke Vlaamse Verpleegkundigen en Vroedvrouwen (NVKVV) en het Verbond van Verzorgingsinstellingen (VVI). 

Eenmaal op pensioen ging ze in het buitenland studeren inzake begeleiding van ongeneeslijk zieke patiënten. In 1990 startte Zuster Leontine in Sint-Jan de eerste residentiële eenheid voor palliatieve zorgen. Het was een "zorgzaam" alternatief voor euthanasie. In 1991 werd de afdeling erkend en door de overheid gesubsidieerd.

In 1993 ontvangt zuster Leontine een eredoctoraat van de Katholieke Universiteit Brussel. In 1995 wordt ze door de lezers van de Franstalige krant "La Libre Belgique" tot persoonlijkheid van het jaar verkozen. In 2003 kreeg zuster Leontine erkenning door het Hof: zij kreeg het grootkruis in de Kroonorde.



</doc>
<doc id="326297" url="https://nl.wikipedia.org/wiki?curid=326297" title="Palliatieve zorg">
Palliatieve zorg

Palliatieve zorg is zorg die gericht is op "palliatie", dat wil zeggen verzachting of verlichting. Het wordt meestal gebruikt als impliciet contrast met curatieve zorg, medisch en verzorgend handelen met als doel genezing te bereiken. Palliatieve zorg is dus meestal van toepassing als genezing niet (meer) mogelijk is: er zijn onbehandelbare ziekteverschijnselen (refractaire symptomen). Een symptoom is of wordt refractair als geen van de conventionele behandelingen (voldoende snel) effectief zijn en/of deze behandelingen gepaard gaan met onaanvaardbare bijwerkingen. Pijn, benauwdheid en delier zijn de meest voorkomende refractaire symptomen.

Binnen de stervensbegeleiding is tegenwoordig veel aandacht voor palliatieve zorg. Bij mensen die ongeneeslijk ziek zijn en in een vergevorderd stadium van hun ziekte, probeert de palliatieve zorg een continue en totale zorg te bereiken die het lijden zo veel mogelijk beperkt en verzacht. Er zijn instellingen die dergelijke zorg op professionele grondslag aanbieden, maar ook wordt vaak gebruikgemaakt van vrijwilligers en familieleden (mantelzorgers).

De zorg omvat:
Hoewel palliatieve zorg nu erkend en gesubsidieerd wordt (op voorwaarde van medische verantwoording), gebeurt veel van de hulpverlening ook op vrijwillige basis. Vormen van palliatieve zorg kunnen zowel in het ziekenhuis als thuis aangevraagd worden.

Palliatief komt van het Latijnse woord "pallium", dit betekent mantel. In de palliatieve zorg wil men zorg die als een mantel de zieke omgeeft. Het herinnert aan de daad van Martinus van Tours (Sint-Maarten) die zijn mantel deelde met een naakte bedelaar.

De Wereldgezondheidsorganisatie (World Health Organization, WHO) heeft in 2002 de volgende definitie vastgesteld:
Palliatieve zorg is een benadering die de kwaliteit van het leven verbetert van patiënten en hun naasten die te maken hebben met een levensbedreigende aandoening, door het voorkomen en verlichten van lijden, door middel van vroegtijdige signalering en zorgvuldige beoordeling en behandeling van pijn en andere problemen van lichamelijke, psychosociale en spirituele aard.

In 1879 werd in Dublin "Our Lady's hospice for the dying" gesticht. In 1967, oprichting in Londen van het "St. Christopher's Hospice" door Dame Cicely Saunders.

In België richtte zuster Leontine als eerste (1990) in het Brusselse Sint-Janziekenhuis een palliatieve eenheid op. Nederland volgde in 1991 met de oprichting van het Johannes Hospice in Vleuten.

Sinds 2005 wordt jaarlijks in oktober de Internationale Dag van de Palliatieve Zorg georganiseerd.




</doc>
<doc id="326786" url="https://nl.wikipedia.org/wiki?curid=326786" title="Russische roulette">
Russische roulette

Russische roulette (Russisch: Русская рулетка, "Russkaija ruletka") is een "gokspel" met als inzet iemands leven. Een revolver wordt geladen met één patroon waarna de cilinder een zetje krijgt (als een rad van fortuin), zodat onbekend is waar de kogel zich bevindt. Vervolgens zet iemand bij zichzelf of een ander de revolver tegen het hoofd en haalt de trekker over. Als de kogel in de betreffende kamer zat, wordt deze afgevuurd; als de revolver goed gericht was, heeft dit de dood tot gevolg. De trommel van een revolver heeft meestal zes kamers, de kans hierop is in theorie dus 1/6 (16,67%). In het andere geval hoort men slechts een klik en gebeurt er verder niets. Russische roulette is dus zo gevaarlijk dat het bijna neerkomt op een zelfmoordpoging.

Als "gezelschapsspel" doen de deelnemers dit bij toerbeurt. Degene die de kogel door het hoofd krijgt is de verliezer.

Er zijn veel verhalen over de herkomst van dit spel. Natuurlijk wordt meestal verklaard dat het uit Rusland komt.

Zo wordt beweerd dat in de 19de eeuw gevangenen werden gedwongen het te spelen, terwijl de bewakers wedden over de uitkomst. In een andere versie speelden officieren in het Russische leger dit spel om elkaar te imponeren.

Het eerstbekende gebruik van de term is uit "Russian Roulette", een kort verhaal van Georges Surdez uit "Collier's Illustrated Weekly" van 30 januari, 1937. 

Russische roulette komt voor in een aantal films, zoals "The Deer Hunter" (1978) en "Tzameti" (2006). Ook is "Russian Roulette" de titel van een nummer van de Barbadiaanse popzangeres Rihanna.

In het bedrijfsleven staat Russische roulette voor een bepaling die voorziet in situaties waarin aandeelhouders een vennootschap lamleggen. Dit is een situatie waarin een of meerdere aandeelhouders met hun aandelen voldoende macht bezitten om de besluitvorming te blokkeren, wat meestal bij joint ventures voorkomt. Wanneer gebruik wordt gemaakt van een Russische roulette-bepaling (bijvoorbeeld in de statuten of joint venture-overeenkomst) zal een aandeelhouder zijn aandelen moeten aanbieden tegen een bepaalde prijs. Wanneer de andere aandeelhouder weigert zal de aandeelhouder verplicht zijn de aandelen van de ander over te nemen tegen dezelfde prijs. Het risico is evident: noemt een aandeelhouder een te hoge prijs, dan weigert de ander en moet hij zelf de aandelen van de ander tegen die prijs overnemen. Maar noemt hij een te lage prijs, dan loopt hij het risico dat de ander hem zeer voordelig kan uitkopen. Het idee achter de Russische roulette-bepaling is dat een marktconforme en eerlijke prijs voor de aandelen tot stand komt. De zwakheid is dat de impasse niet doorbroken zal worden als geen van de aandeelhouders de bepaling inroept.


</doc>
<doc id="327159" url="https://nl.wikipedia.org/wiki?curid=327159" title="Luchtwegen">
Luchtwegen

De luchtwegen vormen dat deel van het lichaam waarlangs bij de meeste dieren in- en uitgeademde gassen stromen in het kader van van de gaswisseling: het uitwisselen van zuurstof en koolstofdioxide. Hoe dit stelsel eruitziet verschilt per diersoort.

Bij mensen en veel andere zoogdieren wordt het ademhalingsstelsel ingedeeld in de "bovenste" en de "onderste" luchtwegen.<br>
De bovenste luchtwegen bestaan uit:
De onderste luchtwegen bestaan uit:

De ademhalingsspieren worden wel tot het ademhalingsstelsel maar niet tot de luchtwegen gerekend.



</doc>
<doc id="327188" url="https://nl.wikipedia.org/wiki?curid=327188" title="Antihistaminicum">
Antihistaminicum

Een antihistaminicum onderdrukt allergische reacties. Het blokkeert de werking van het lichaamseigen histamine. Histamine ligt in bepaalde cellen opgeslagen en komt vrij nadat het lichaam in contact is geweest met een allergeen (een stof waar iemand allergisch voor is). Het histamine kan plaatselijk vrijkomen, bijvoorbeeld na een insectensteek, waarna het histamine voor het bultje en de jeuk verantwoordelijk is. Als het histamine in de bloedbaan wordt uitgestort kan dit tot variërende en soms levensgevaarlijke situaties leiden, De effecten variëren van lichte ademhalingsmoeilijkheden via bloeddrukdaling tot diepe shock en zelfs tot overlijden.
Deze H1-antihistaminica antagoneren dus de receptoren van de gladde spieren van de vaatwand, de bronchi, de blaas en verder ook het effect van histamine op de capillairen. Ze worden gebruikt bij allergische aandoeningen. Dit zijn de "klassieke antihistaminica".

De H2-antihistaminica antagoneren competitief de door histamine opgewekte verhoogde maagzuursecretie. Dit werd eind vorige eeuw een nieuwe klasse van maagmiddelen met als eerste vertegenwoordiger cimetidine. Deze groep werd snel overvleugeld door de protonpompremmers.

H1-antihistaminica zijn bedoeld om oraal in te nemen. Deze werken tegen allerlei vormen van allergie, of het nu om een loopneus, benauwdheid of huiduitslag (zoals netelroos) gaat. Ook kan een aantal van deze stoffen gebruikt worden bij kriebelhoest. Andere antihistaminica zijn in de vorm van neusspray of oogdruppels. Die zijn specifiek voor neusklachten respectievelijk oogklachten; klachten die bij hooikoorts passen. Slechts weinige kunnen intraveneus worden toegediend. Dit is in principe alleen voorbehouden aan artsen tijdens de behandeling van ernstige allergische of anafylactische reacties.

De oudere antihistaminica zoals dimetindeen hadden nogal wat psychotrope bijwerkingen, voornamelijk slaperigheid. Nieuwere antihistaminica zoals levocetirizine, cetirizine en loratadine hebben dit probleem minder. Met een eenmaaldaagse dosering zijn de klachten meestal goed te voorkomen. In sommige omstandigheden, bijvoorbeeld tijdens zwangerschap en borstvoeding, zijn antihistaminica soms minder geschikt hoewel sommigen juist antihistaminica gebruiken bij zwangerschapsbraken.

Sommige kruiden hebben een antihistaminicumwerking, bijvoorbeeld citroenmelisse. De bekendste natuurlijke antihistamine is calcium. Maar ook vitamine C in hoge dosering.


</doc>
<doc id="327324" url="https://nl.wikipedia.org/wiki?curid=327324" title="Contacteczeem">
Contacteczeem

Contacteczeem is een huidaandoening die zowel allergisch (L23) als irritatief ('ortho-ergisch') (L24) van aard kan zijn. Voor "irritatief contacteczeem" zie ortho-ergisch eczeem. Eczeem is een ontsteking van de huid. Ze gaan gepaard met roodheid en jeuk. Bij een contacteczeem (ook wel contactdermatitis geheten) wordt de ontsteking uitgelokt door een externe stof die het afweersysteem in de huid activeert. Contacteczeem wordt vaker veroorzaakt door irritatie dan door contactallergie.

Het afweersysteem komt in contact met een bepaalde stof (het allergeen), en ontwikkelt hiertegen soms een reactie. Dit proces wordt allergische sensibilisatie genoemd. Bij een herhaald contact reageert het gesensibiliseerde immuunsysteem daarna met een ontstekingsreactie. Mensen kunnen soms vele jaren in contact komen met een bepaalde stof en dan plotseling een contactallergie ontwikkelen.
Sommige mensen hebben meer aanleg hiervoor. Sommige stoffen zijn ook sterker sensibiliserend dan andere. Wanneer de huid niet helemaal intact is (bijvoorbeeld door kloven in de handen) is de kans op sensibilisatie groter.

Ortho-ergisch eczeem kan bij iedereen ontstaan zonder voorafgaande sensibilisatie; het wordt veroorzaakt door langdurig met de handen in water en met agressieve stoffen te werken, zoals zepen en reinigingsmiddelen.

Contacteczeem ziet er meestal uit als "gewoon" eczeem: rode, jeukende, iets verheven huid.

Tal van stoffen kunnen een contactallergie veroorzaken. Bij een aantal stoffen gebeurt dit wel vaker dan bij andere. Veel voorkomende allergenen zijn:

Veel contactallergieën komen voor in het kader van een beroep:

Iedereen wordt als routine getest met de Europese standaardreeks. Deze reeks bestaat uit die stoffen, die in Europa de meeste allergische reacties veroorzaken.
Bij vermoeden van een beroepsmatige oorzaak, wordt ook getest op verdunningen van de op het werk gebruikte stoffen.




</doc>
<doc id="327393" url="https://nl.wikipedia.org/wiki?curid=327393" title="Europese standaardreeks">
Europese standaardreeks

Om te achterhalen op welke stof iemand een contacteczeem heeft ontwikkeld, zal men plakproeven uitvoeren. Vaak wordt als routine getest met de Europese standaardreeks. Deze reeks bestaat uit die stoffen, die in Europa de meeste allergische reacties veroorzaken, en wordt samengesteld door de European Society of Contact Dermatitis.

De Europese standaardreeks bestaat uit de volgende stoffen:


</doc>
<doc id="327413" url="https://nl.wikipedia.org/wiki?curid=327413" title="Plakproef">
Plakproef

Plakproeven (Patch tests of Epicutane testen of EpiCutane Allergie Testen ECAT) worden uitgevoerd door de dermatoloog (huidarts), om te achterhalen voor welke stof men eventueel een contacteczeem heeft ontwikkeld. De te testen stoffen worden op kleine doekjes met pleisters op de rug geplakt en 2 dagen later weer verwijderd. Op die dag en 1 of 2 dagen daarna wordt de test afgelezen. Een test is positief als het allergeen ter plaatse een eczeemreactie veroorzaakt. De test is bedoeld om type IV allergieën vast te stellen. Bewezen wordt langs deze weg echter niet of er ook daadwerkelijk T-lymfocyten worden geactiveerd.

Vrijwel iedereen wordt als routine getest met de Europese standaardreeks. Deze reeks bestaat uit die stoffen, die in Europa de meeste allergische reacties veroorzaken. Soms wordt in plaats daarvan de T.R.U.E.-Test (R) gebruikt, waarin veel van die stoffen ook opgenomen zijn.

Er worden nog meer reeksen gebruikt, maar bij verschillende centra wisselen deze van samenstelling:

Bij vermoeden van een beroepsmatige oorzaak wordt ook getest op verdunningen van de op het werk gebruikte stoffen.

Het beoordeling van reacties is niet altijd eenduidig. Het kan moeilijk zijn om irritatiereacties te onderscheiden van allergische reacties. Irritatiereacties blijven vaak beperkt tot de testkamer, zwakken af na verwijderen van de testkamer en gaan soms gepaard met puistjes. Een internationaal overeengekomen beoordelingssysteem staat in de tabel.

Zie ook: contacteczeem, allergietest


</doc>
<doc id="328176" url="https://nl.wikipedia.org/wiki?curid=328176" title="Strotklepje">
Strotklepje

Het strotklepje of epiglottis is een dun, dekselachtig kraakbeenklepje, bedekt met een slijmvlies, dat zich aan de basis van de tong bevindt. Dit klepje controleert de toegang tot de ruimte tussen de stembanden en vormt in feite de ingang van de glottis. De epiglottis is ook één van de kraakbeenstructuren die het strottenhoofd vormen

Normaal gezien is de klep naar boven gericht, maar bij het slikken wordt door het optrekken en naar voren verplaatsen van het strottenhoofd (waarbij zowel het tongbeen als de larynx iets omhoog gaan) het strotklepje in een passieve beweging als een deksel boven de stembanden naar beneden gevouwen, zodat voedsel en drank via de slokdarm naar de maag gaan en niet in de luchtpijp terecht kunnen komen. De epiglottis heeft daarnaast een belangrijke functie bij het produceren van bepaalde spraakklanken, de zogeheten epiglottalen.

Ontsteking van het strotklepje wordt epiglottitis genoemd.

De epiglottis kan zichtbaar gemaakt worden met behulp van een keelspiegel.


</doc>
<doc id="328208" url="https://nl.wikipedia.org/wiki?curid=328208" title="Hapteen">
Hapteen

Een hapteen is een klein molecuul dat kan dienen als epitoop, maar is op zichzelf niet in staat een antilichaamrespons op te wekken.

Bij een type I allergische reactie (overgevoeligheid van het onmiddellijke type) maakt het immuunsysteem IgE aan tegen een allergeen.

Een IgE-respons is in principe enkel mogelijk op grotere eiwitmoleculen. Kleine reactieve moleculen echter kunnen aan lichaamseiwitten binden en zodoende als hapteen een allergische reactie uitlokken.

Bekende voorbeelden zijn de stoffen uit de groep van de penicillines.


</doc>
<doc id="328279" url="https://nl.wikipedia.org/wiki?curid=328279" title="Internationaal Agentschap voor Kankeronderzoek">
Internationaal Agentschap voor Kankeronderzoek

Het Internationaal Agentschap voor Kankeronderzoek (Frans: "Centre international de Recherche sur le Cancer, CIRC") is een intergouvernementeel agentschap dat onderdeel uitmaakt van de Wereldgezondheidsorganisatie van de Verenigde Naties. Het doet onderzoek naar de oorsprong van kanker, naar de mechanismen van de carcinogenese en voert epidemiologische en toxicologische onderzoeken uit. Het agentschap is gevestigd in Lyon (Frankrijk). 

De classificatie van carcinogene stoffen van het IARC vormt een mondiale referentie op dit gebied. Ze bestaat parallel aan de Europese classificatie van carcinogenen.

Het IARC klasseert de chemische producten en de fabricatieprocedures in vijf groepen die internationaal erkend zijn en in overeenstemming zijn met de beschikbare wetenschappelijke gegevens.

De substantie (het mengsel) is carcinogeen voor de mens. De cancerogeniciteit van deze stoffen is bewezen met voldoende aanwijzingen.

Voorbeelden: asbest, arseen en zijn samenstellingen, benzeen. Bij de industriële procedés die geklasseerd worden in deze groep vindt men de productie van aluminium, van cokes (derivaat van kolen), de rubberindustrie enz.

Men vindt in deze categorie agentia waarvoor de aanwijzingen voor een carcinogene werking bij de mens bijna voldoende zijn en stoffen waarvoor de carcinogeniciteit experimenteel werd vastgesteld zonder dat men over gegevens voor de mens beschikt. Deze categorie bestaat uit twee subgroepen.

De substantie (het mengsel) is waarschijnlijk carcinogeen voor de mens.

Voorbeelden: acrylamide, benzopyreen.

De substantie zou carcinogeen voor de mens kunnen zijn.

Voorbeelden: acrylonitril, kaliumbromaat, vuurvaste keramische vezels en de behandelingsprocedés die gebruikt worden bij de behandeling van hout in de schrijnwerkerij en in de houtbewerking.

De substantie (het mengsel of de omstandigheden van de blootstelling) is niet onder te brengen voor wat betreft de carcinogeniciteit voor de mens. 

In deze groep worden die substanties ondergebracht die elders niet kunnen worden geklasseerd. Bijvoorbeeld glaswol, steenwol en slakkenwol.

De substantie (het mengsel of de omstandigheden van de blootstelling) is waarschijnlijk niet carcinogeen voor de mens. 
Deze categorie bevat op dit ogenblik slechts één substantie: caprolactam.



</doc>
<doc id="328289" url="https://nl.wikipedia.org/wiki?curid=328289" title="Europese classificatie van carcinogenen">
Europese classificatie van carcinogenen

Tot 2009 hanteerde de Europese Unie de zogenoemde ""Dangerous Substances Directive (67/548/EEC)"" bij de classificatie van kankerverwekkende stoffen. Daarbij werden stoffen ingedeeld in drie categorieën:

In 2009 is dit classificatiesysteem vervangen door een nieuw classificatiesysteem op basis van het ""Globally Harmonised System"". In dit systeem worden stoffen ingedeeld in twee categorieën op basis van de sterkte van het bewijs en aanvullende overwegingen.

Deze classificatie is overgenomen in de Belgische wetgeving in het Koninklijk Besluit van 02-12-93 betreffende de bescherming van werknemers tegen de risico's verbonden aan de blootstelling aan carcinogene stoffen op het werk – Belgisch Staatsblad van 11-03-94, gewijzigd in '96, '97 en '99.

Deze richtlijn laat toe nieuwe producten in te delen die nu op de markt komen, maar is moeilijk toe te passen op reeds aanwezige materialen.

De verpakking van stoffen van categorie 1A en 1B dient voorzien te zijn van een specifiek etiket met een pictogram dat een doodshoofd voorstelt en met de zin: "Kan kanker veroorzaken" (Risicozin R45) of "Kan door inademing kanker veroorzaken" (R49).

De classificatie van een substantie in één of andere categorie is niet noodzakelijk onomkeerbaar. Periodiek worden inderdaad herzieningen uitgevoerd als uitvloeisel van nieuwe wetenschappelijke kennis of van epidemiologische of toxicologische gegevens.

In Duitsland is er naast het EU-classificatiesysteem ook een ander systeem van classificeren in gebruik dat is opgezet door de zogenoemde MAK-Kommission van de Duitse Forschungsgemeinschaft.


</doc>
<doc id="328359" url="https://nl.wikipedia.org/wiki?curid=328359" title="Heupdysplasie (hond)">
Heupdysplasie (hond)

Heupdysplasie bij de hond is een multifactorieel erfelijke aandoening die onder meer bij de Duitse herder voorkomt, waarbij spontaan letsels rond de heupkop ("caput femoris") en het heupgewricht ("acetabulum") ontstaan. Bij mensen komt ook heupdysplasie voor.

Het ontstaan van heupdysplasie wordt bepaald door omgevingsfactoren en het genetisch materiaal van de hond. De genetische component wordt door enkele hoofdgenen bepaald. Selectie op deze genen is mogelijk en wordt door vele fokkers toegepast en van enkel stamboeken geëist . Omgevingsfactoren kunnen de ernst en het tijdstip van optreden van heupdysplasie doen veranderen. Voeding van de honden is een van de belangrijkste factoren. Een te energierijke voeding bevordert het ontstaan van heupdysplasie door langs de ene kant een te snelle groei en langs de andere kant overgewicht. Voederadditiven zoals calcium en vitamine D-houdende preparaten worden het best ook gemeden . Ook onevenwichtige belasting van de hond (bijvoorbeeld door trappen stappen) zal de heupdysplasie verergeren.

Honden met heupdysplasie kunnen manken. In het verloop van de ziekte kan naderhand een spieratrofie ontstaan. Ook crepitatie in het gewricht kan worden gehoord of gevoeld. Naargelang de ernst van de dysplasie kan een luxatie van het heupgewricht ontstaan .

Er bestaat geen medicijn waarmee heupdysplasie te genezen is. Wel zijn er behandelingen (conservatieve en/of chirurgische behandeling en regeneratieve) en medicijnen waarmee verergering wordt voorkomen, beschadigd kraakbeen wordt geregenereerd en pijnklachten worden verminderd. De conservatieve behandeling (= niet operatief) is bruikbaar bij honden met milde symptomen of bij honden die voor het eerst symptomen van kreupelheid vertonen. De behandeling kan bestaan uit aangepaste beweging (rust of juist training), aangepaste voeding en eventueel ontstekingsremmers. Het doel van een chirurgische behandeling kan de vermindering van pijn zijn, de terugkeer naar een zo normaal mogelijk gebruik van het aangetaste gewrichten het voorkomen van artrose en verdere spieratrofie. Er zijn meerdere operatietechnieken mogelijk.

Enkele van deze operatietechnieken zijn:
Vaak is de operatieve oplossing zeer invasief. Er bestaat ook een minder ingrijpende behandeling met al dan niet lichaamseigen volwassen stamcellen. Deze gaat de dysplasie niet oplossen maar zorgt wel voor genezing van de artrose, gewrichtsschade en pijn als gevolg van de dysplasie. Dit maakt dat verlamde honden hun mobiliteit terugwinnen en er merkelijk op vooruitgaan. Artritis of artrose als gevolg van dysplasie (heup- of elleboogdysplasie) zet een vicieuze cirkel in gang van pijn en ontsteking. Het normale herstelproces van beschadigd kraakbeen zal resulteren in fibreus kraakbeen, het equivalent van littekenweefsel in het gewricht. Dit littekenweefsel is minder comfortabel, minder elastisch en geeft makkelijk aanleiding tot herblessures. Therapieën met volwassen mesenchymatische stamcellen afkomstig uit vetweefsel stellen het lichaam in staat om kraakbeen van oorspronkelijke kwaliteit (hyalien kraakbeen) te regenereren en zo het ontstaan van fibreus kraakbeen te verhinderen. Het toedienen van stamcellen op een geaffecteerde plaats zal het lichaam aanzetten de eigen stamcellen te activeren en zo tot lokaal weefselherstel te komen. De toegediende stamcellen oefenen een ontstekingsremmende en anti-apoptische werking uit. In klinische testen door Fat-Stem Laboratories toonden meer dan 80% van de honden die leden aan artrose een gemiddelde tot soms dramatische vooruitgang op de kreupelheidsscore (de gemiddelde mobiliteitstoename van >80%) en op pijn en dit gedurende een lange periode na behandeling. Stamceltherapieën kunnen effectief zijn indien:
Maar een handvol farmaceutische bedrijven verdelen deze therapieën (vb. Fat-Stem Laboratories, Osiris)

In een poging deze erfelijke ziekte weg te selecteren, worden röntgenfoto's gemaakt van de heupgewrichten van fokdieren voor die als fokdier ingeschreven worden in een stamboek. Een onderzoek op heupdysplasie is in het algemeen mogelijk op een leeftijd van 1 jaar.



</doc>
<doc id="328756" url="https://nl.wikipedia.org/wiki?curid=328756" title="Glühwein">
Glühwein

Glühwein (letterlijk: "gloeiwijn") is een alcoholische drank, die in het midden van Europa vooral in de periode vlak voor de kerstmis wordt gedronken. Om glühwein te maken, wordt rode of witte wijn verwarmd met kaneel, kruidnagel, steranijs en citrusschillen, en eventueel gezoet met suiker of honing. Daarna wordt de drank warm gedronken. De drank mag bij de bereiding niet koken, omdat dan de alcohol verdampt. In feite mag de wijn zelfs niet tot meer dan ongeveer 70 °C worden verhit, omdat het kookpunt van ethanol op 78,37 °C ligt. 
Glühwein heeft een alcoholpercentage van ongeveer 13%, hoewel ook kant en klare glühwein van 8,5% verkocht wordt.

Industrieel geproduceerde glühwein wordt vaak vervaardigd van massawijnen van lage kwaliteit en dan zeer sterk gezoet, om het gebrek aan kwaliteit van de gebruikte wijnen te maskeren. Dit soort glühwein wordt vaak goedkoop in grote flessen aangeboden. Glühwein die van betere kwaliteit is, wordt van betere wijnsoorten gemaakt, bijvoorbeeld van wijn uit de Rhônevallei en wordt minder sterk gezoet.

Traditioneel wordt glühwein gedronken op de Duitse Weihnachtsmarkt, meestal uit een (min of meer) kunstvol gedecoreerde mok met vermelding van het jaar en de plaats van de kerstmarkt, waarvoor een statiegeld van rond de 2 tot 3 euro betaald wordt. Het is gebruikelijk (en uitdrukkelijk de bedoeling) als bezoeker van de Weihnachtsmarkt een van deze mokken als souvenir mee naar huis te nemen. Uitzonderingen hierop bieden soms kleine en minder commerciële markten, waar echter ook geen mokken met plaatsnaam en jaargetal grootschalig gefabriceerd en uitgegeven worden.

Glühwein wordt in Nederland ook met Sinterklaas gedronken en heet dan bisschopswijn.

De voorloper van de bisschopwijn is hipocras, een wijn die na het eten opgediend werd met geconfijte vruchten en taarten. Tevens werd hij gedronken met oud en nieuw waar de hipocras begeleid werd door opgerolde wafeltjes "de rolletjes" die de windselen van het nog te ontginnen jaar symboliseerden.


</doc>
<doc id="329067" url="https://nl.wikipedia.org/wiki?curid=329067" title="Tuintherapie">
Tuintherapie

Tuintherapie is een vorm van creatieve therapie, die berust op dezelfde uitgangspunten als bijvoorbeeld dramatherapie, beeldende therapie, danstherapie en muziektherapie. Het wordt dus toegepast als middel tot het bewerkstelligen van veranderings-, ontwikkelings- en/of acceptatieprocessen bij patiënten of cliënten. Tuintherapie gaat daarbij uit van therapeutische effecten van het omgaan met planten en ander levend materiaal. Tuintherapeuten zijn werkzaam in de zorg voor mensen met psychische klachten of psychiatrische stoornissen, lichamelijke handicaps of cognitieve beperkingen.

Tuintherapie is een betrekkelijk nieuw specialisme in de geestelijke gezondheidszorg. In Nederland bestonden aan het einde van de twintigste eeuw enkele reguliere HBO-opleidingen in deze richting. Zij hebben inmiddels echter de deuren gesloten. Opleidingen tuintherapie worden nu gegeven in het particuliere onderwijscircuit.


</doc>
<doc id="329144" url="https://nl.wikipedia.org/wiki?curid=329144" title="Hôpital de la Charité">
Hôpital de la Charité

L'Hôpital de la Charité was een beroemd van oorsprong liefdadig ziekenhuis in Parijs.

Het hospitaal werd in 1606 gesticht op initiatief van Maria de Medici. Als ziekenverzorgers liet zij de Hospitaalbroeders van Sint Johannes de Deo komen. Dit hospitaal werd het Franse centrum van deze congregatie. Onder andere de heilige Vincent de Paul bezocht hier de zieken en richtte er in 1633 een vrouwelijke congregatie van ziekenzusters op, de "Filles de la Charité". De broeders van Joannes de Deo breidden het ziekenhuis spoedig uit. Het ziekenhuis kreeg een zeer goede naam. In Berlijn werd eveneens een ziekenhuis opgericht met de naam Charité, evenals in Sevilla en Lyon. In 1935 werden de gebouwen in Parijs gesloopt om plaats te maken voor de medische faculteit van de Sorbonne.


</doc>
<doc id="329449" url="https://nl.wikipedia.org/wiki?curid=329449" title="Reputatie">
Reputatie

Reputatie is de weerslag van een reeks van eigenschappen die spontaan met een persoon, een organisme of een voorwerp geassocieerd worden. Gaat het hoofdzakelijk om negatieve eigenschappen dan is sprake van een slechte of kwade reputatie, gaat het daarentegen om overwegend positieve eigenschappen dan is de reputatie goed. 

Een reputatie is dus een kwestie van perceptie en kan verschillen naargelang de opvattingen van de waarnemer of de kringen waartoe die behoort. Het hoeft dus niet te verwonderen dat er wellicht meer onterechte dan terechte reputaties circuleren die zich gedragen als goed-reproducerende memen.

Ook organisaties beschikken over een reputatie. De manier waarop stakeholdergroepen een organisatie zien en waarderen wordt gedefinieerd als de (corporate) reputatie. De reputatie is de totaalindruk die alle stakeholders - bijvoorbeeld medewerkers, klanten, leveranciers, pers, politiek en de omgeving - hebben van een organisatie. 

Een reputatie van een organisatie zegt iets over de mate van binding van de omgeving met het bedrijf. Succesvolle bedrijven zijn in de positie om met hun eigen communicatiemiddelen, producten en gedragingen de belangrijkste invloed te hebben op de reputaties die stakeholders van hen hebben. Deze reputatie moet niet alleen cosmetisch van aard zijn, maar authentiek . De leden van de organisatie dragen de reputatie uit: iedere afzonderlijke medewerker heeft invloed op de reputatie. 

Er zit verschil in het imago van een organisatie en de reputatie. Het corporate imago wordt bepaald door het beeld dat mensen hebben van een bepaalde organisatie of merk. Dit staat los van de vraag of deze personen nu wel of niet een relatie hebben met de organisatie. Reputaties daarentegen worden beïnvloed door belanghebbenden van een organisatie: er is altijd sprake van binding tussen het bedrijf en haar stakeholders. Reputaties ontwikkelen zich door de tijd heen als resultaat van consistent handelen en worden bekrachtigd door effectieve communicatie. Corporate imago’s kunnen echter in korte tijd, bijvoorbeeld door één campagne of incident, veranderen.


</doc>
<doc id="329460" url="https://nl.wikipedia.org/wiki?curid=329460" title="Waarnemer">
Waarnemer

Waarnemer is een begrip met tenminste twee betekenissen.

Een persoon die door middel van een of meerdere zintuigen en eventueel met behulp van hulpmiddelen iets opmerkt is een waarnemer.

Een observatie kan zowel een spontane als een doelbewust nagestreefde (of teleologische) waarneming zijn. Het resultaat ervan - de verworven kennis - is niet noodzakelijk objectieve kennis. Volgens de theoretici van de cybernetica van de tweede orde (second-order cybernetics) beïnvloedt de waarnemer steeds de waarneming zodat de verworven kennis per definitie een subjectieve inslag heeft.

Een militaire waarnemer zorgt voor het plannen en aanvragen van vuursteun. Met het ontstaan van krombaanvuur kon de artillerie het einde van de kogelbaan niet meer zelf waarnemen. De waarnemer biedt hier uitkomst. Zij vormen de 'ogen' van de artillerie. Niet alleen voor het gebruik van HE-granten, ook licht- en rookgranaten gebeurt middels de waarnemer. Bij de landmacht zijn de waarnemers afkomstig van het wapen der artillerie en geplaatst bij pantserinfanteriebataljons, luchtmobiele infanteriebataljons en tankbataljons.

Een waarnemer kan ook een tijdelijke vervanger zijn. Deze term is gebruikelijk in de medische sector, bijvoorbeeld bij een waarnemend huisarts of waarnemend verloskundige. 

Ook spreekt men van een waarnemend burgemeester. Dit beperkt zich niet tot gevallen waarbij de oude burgemeester terug kan komen, het kan ook zijn dat die overleden of definitief vertrokken is, maar dat nog geen nieuwe gewone burgemeester benoemd wordt omdat die nog niet gevonden is of omdat men daarmee wil wachten, zoals bij een komende gemeentelijke herindeling.


</doc>
<doc id="330106" url="https://nl.wikipedia.org/wiki?curid=330106" title="Drukpijn">
Drukpijn

Drukpijn is pijn door druk op een bepaald orgaan of weefsel. De pijn ontstaat doordat zenuwen worden afgekneld.
Oorzaken voor drukpijn kunnen onder andere zijn: zwelling, vochtophoping, bloedophoping, weefselontsteking, abces, orgaanvergroting door overmatige groei en gezwelvorming.

Drukpijn kan worden behandeld door het wegnemen van de oorzaak of met pijnstillers, hoewel het laatste natuurlijk slechts het symptoom bestrijdt.


</doc>
<doc id="330364" url="https://nl.wikipedia.org/wiki?curid=330364" title="Vaginaal toucher">
Vaginaal toucher

Vaginaal toucher is een onderdeel van het inwendig gynaecologisch onderzoek.

De arts brengt de wijsvinger en de middelvinger, langs de achterwand van de vagina in. Met de andere hand voelt de arts op de buik. Om het inbrengen van de vingers te vergemakkelijken maakt de arts vaak gebruik van glijmiddel.
Op deze manier kan de arts de baarmoeder en eierstokken onderzoeken (grootte, gevoeligheid, e.d.).

Tijdens de zwangerschap wordt ook getoucheerd, om de "rijpheid" van de baarmoedermond (portio) te beoordelen. Hierbij wordt gelet op weekheid, stand (richting) en eventueel de mate van ontsluiting van de baarmoedermond. Gedurende de bevalling wordt naast de mate van ontsluiting, ook de stand van het foetale schedel beoordeeld.


</doc>
<doc id="330718" url="https://nl.wikipedia.org/wiki?curid=330718" title="Tennisarm">
Tennisarm

Een tenniselleboog of tennisarm is een niet-bacteriële ontsteking van de pezen die aanhechten aan het uiteinde van het opperarmbeen. Er wordt wel onderscheid gemaakt tussen 
Meestal wordt onder tennisarm epicondylitis lateralis verstaan. 


</doc>
<doc id="332059" url="https://nl.wikipedia.org/wiki?curid=332059" title="Metencephalon">
Metencephalon

Het metencephalon, of "achterhersenen", is een hersenstructuur die voor het grootste gedeelte door het cerebellum wordt gevormd. Een deel van de formatio reticularis loopt door het metencephalon heen en vormt hier een soort bult, de pons. Tussen het cerebellum en de pons ligt een holte. Deze holte wordt de vierde ventrikel genoemd en is met hersenvocht gevuld. Een deel van de vierde ventrikel wordt tot het metencephalon gerekend, een ander deel tot het myelencephalon.


</doc>
<doc id="332061" url="https://nl.wikipedia.org/wiki?curid=332061" title="Myelencephalon">
Myelencephalon

Het myelencephalon is het deel van de hersenen dat zich in het meest posterieure (achterste) gedeelte bevindt. Het dient als schakelzone tussen de hersenen en de rest van het lichaam. Het myelencephalon bestaat uit de medulla oblongata, een deel van de vierde ventrikel en een aantal hersen- of craniale zenuwen: de nervus glossopharyngeus, de nervus vagus, de nervus accessorius, de nervus hypoglossus en een deel van de nervus vestibulocochlearis.


</doc>
<doc id="332148" url="https://nl.wikipedia.org/wiki?curid=332148" title="Rhombencephalon">
Rhombencephalon

Het rhombencephalon of de ruithersenen is de verzamelnaam voor de onderste twee hersengebieden: het metencephalon en het myelencephalon.

Het middelste hersengebied heet het mesencephalon en de bovenste twee hersengebieden worden samengevat onder de naam prosencephalon. De formatio reticularis bevindt zich voor een groot deel in het rhombencephalon. Enkele functies van het rhombencephalon zijn onder andere de regeling van slaap (in samenwerking met de nucleus suprachiasmaticus) en het reguleren van complexe spierbewegingen.


</doc>
<doc id="332154" url="https://nl.wikipedia.org/wiki?curid=332154" title="Nucleus suprachiasmaticus">
Nucleus suprachiasmaticus

De nucleus suprachiasmaticus is een kleine groep neuronen (zenuwcellen) in de periventriculaire zone van de hypothalamus. 

Deze kern wordt als een belangrijke schakelfactor bij het bioritme gezien. Wanneer bij proefdieren de nucleus suprachiasmaticus wordt verwijderd blijken deze dieren een verstoord bioritme te ontwikkelen. De nucleus suprachiasmaticus krijgt via visuele informatie over de omgeving en wordt daardoor telkens bijgesteld. Hierop stimuleert deze kern de epifyse die op haar beurt weer het hormoon melatonine afgeeft. Dat de ogen een belangrijke factor in de werking van de nucleus suprachiasmaticus zijn blijkt uit de verstoorde slaapritmes van blinden. 

De visuele stimuli worden vanuit de retinale ganglioncellen via de tractus retinohypothalamicus naar de nucleus suprachiasmaticus geleid.

De nucleus suprachiasmaticus dankt zijn naam aan zijn ligging: deze kleine groep neuronen ligt boven (supra) het chiasma opticum, waar de gezichtsbanen kruisen.

Een belangrijk onderdeel van het bioritme is het dag- en nachtritme. Verondersteld wordt dat een cyclisch chemisch proces binnen deze kern verantwoordelijk is voor dit ritme. Wanneer het donker wordt, geven speciale lichtreceptoren in de ogen een signaal aan de nucleus suprachiasmaticus, waardoor twee verschillende eiwitten (soms "timeless" en "period" genoemd) zich verbinden. Dit proces gaat de hele nacht door. Zodra de ogen weer licht waarnemen, wordt het samengaan van deze eiwitten geblokkeerd. Vanaf dat moment beginnen de verbonden eiwitten langzaam uit elkaar te vallen in hun oorspronkelijke twee vormen. Tegen de avond is dit proces volledig afgerond. Zodra het opnieuw donker wordt, herhaalt deze cyclus zich. Het verbinden en weer loslaten van de beide eiwitten kan het beste gezien worden als een zandloper, die bij het begin van het licht en van het donker worden wordt omgedraaid. Blootstelling aan fel licht laat in de avond of totale verduistering van de slaapkamer in de ochtend, kan dit proces beïnvloeden. Bij een te verwachten jetlag, kan het lichaam zo al voorbereid worden op het nieuwe ritme en eenmaal op de plaats van bestemming is blootstelling aan daglicht een goede remedie om de jetlag op te lossen.


</doc>
<doc id="332166" url="https://nl.wikipedia.org/wiki?curid=332166" title="Pijnappelklier">
Pijnappelklier

De pijnappelklier of epifyse is een endocriene klier in de hersenen. De epifyse bevindt zich onder het corpus callosum (de hersenbalk) en aan de bovenkant van de derde ventrikel. Als orgaan heeft het zich bij "hogere" gewervelde dieren (zoogdieren, waaronder de mens) ontwikkeld uit het zogeheten derde oog, kruinoog of organum pineale, zoals bij vissen, amfibieën, reptielen en vogels. Bij deze dieren is het in de eerste plaats een lichtgevoelig orgaan. Bij kinderen is de epifyse goed ontwikkeld, maar na de puberteit wordt hij kleiner, en bij oudere mensen is de klier vaak verkalkt en niet meer functioneel.

De epifyse produceert het hormoon melatonine. 



</doc>
<doc id="332744" url="https://nl.wikipedia.org/wiki?curid=332744" title="Marshtest">
Marshtest

De marshtest, genoemd naar de Britse scheikundige James Marsh, is een methode voor het detecteren van arseen. In het bijzonder op het gebied van de forensische toxicologie in het geval van het vermoeden van een arseenvergiftiging.

Tot de opkomst van de marshtest rond 1840 was het gebruik van rattengif in de vorm van wit arseen(III)oxide een favoriet vergif omdat het smaakloos was, eenvoudig was toe te voegen aan levensmiddelen en bovenal niet te traceren was.

De marshtest komt neer op de reductie van arseen(III)oxide met zink in sterk zuur milieu (zwavelzuur):

Het ontstane arsine (AsH) kan worden aangestoken. Het ontleedt vervolgens, en laat een zwartglanzende arseenspiegel achter op glas:

Deze reactie kan ook toegepast worden op antimoon en bismut (waarbij respectievelijk stibine en bismutine gevormd worden).


</doc>
<doc id="333052" url="https://nl.wikipedia.org/wiki?curid=333052" title="Thoracic outlet syndrome">
Thoracic outlet syndrome

Het thoracic outlet syndrome (TOS, heet ook wel "schoudergordelsyndroom" of "neurovasculair compressiesyndroom")
is een verzamelnaam voor aandoeningen waarbij de vaatzenuwbundel bestaande uit de plexus brachialis, de arteria en vena subclavia in het schoudergebied bekneld raakt.

Het thoracic outlet syndrome kan op verschillende manieren ontstaan.

Bij sommige mensen is de ruimte tussen de eerste rib en het sleutelbeen altijd vernauwd, door

Bij 98% van de patiënten wordt het syndroom veroorzaakt door beknelling van de plexus brachialis (Roos, 1979).




</doc>
<doc id="333174" url="https://nl.wikipedia.org/wiki?curid=333174" title="Julius Richard Petri">
Julius Richard Petri

Julius Richard Petri (Barmen, 31 mei 1852 – Zeitz, 20 december 1921) was een Duits bacterioloog die de petrischaal in 1877 uitvond toen hij bij Robert Koch als assistent werkzaam was. 

Petri studeerde medicijnen aan de Kaiser-Wilhelm-Akademie voor militaire artsen (1871–1875) waar hij in 1876 afstudeerde. Hij vervolgde zijn studie in Berlijn in het Charité ziekenhuis. Tot 1882 bleef hij als militair in actieve dienst om daarna reservist te worden.

Van 1877 tot 1879 werd hij toegewezen aan het Kaiserliches Gesundheitsamt in Berlijn, waar hij de assistent van Robert Koch werd. Op aanraden van Angelina Hesse, de in New York geboren echtgenote van een andere assistent, Walther Hesse, begon het laboratorium van Koch bacteriën te cultiveren op schaaltjes met agar. Petri vond het standard cultuur schaaltje, of Petrischaaltje uit en ontwikkelde de techniek met een agar cultuur verder met als doel om bacteriekoloniën te isoleren of om deze van een enkele cel te klonen. Hierdoor werd het mogelijk om heel precies de bacteriën die ziekten veroorzaken aan te wijzen.


</doc>
<doc id="333176" url="https://nl.wikipedia.org/wiki?curid=333176" title="Trance (bewustzijn)">
Trance (bewustzijn)

Een trance is een dissociatief verschijnsel waarbij iemand een ander bewustzijnsniveau heeft. Wie in trance is, is minder gevoelig voor prikkels van buitenaf, maar is niet bewusteloos en slaapt ook niet. Het persoonlijke identiteitsgevoel kan verminderd zijn.

Er zijn verschillende omstandigheden waaronder iemand in trance kan raken. Het verschijnsel kan optreden bij een langdurig herhalen van dezelfde beweging, dagdromen, muziek, kunst, tekort aan slaap of zuurstof en bij koorts, ondervoeding en voorgeschreven of strafbaar medicijngebruik.

In bepaalde gevallen beschouwt men een trance als gewenst, omdat de toestand wordt gezien als een "poort naar het onbewuste". Hypnose kent bijvoorbeeld een aantal technieken om mensen in trance te brengen. Ook bij verschillende vormen van meditatie kan een trance optreden.

Een trance kan ook worden ervaren als religieus fenomeen. Bij sjamanisme en van oorsprong West-Afrikaanse religies worden bijvoorbeeld vaak mensen in trance gebracht. Ook bij het bidden in de islam en het christendom treedt soms een lichte trance op. In het Nationaal Antropologiemuseum in Mexico-Stad is een standbeeld van Xochipilli te zien. Wasson, Schultes, en Hofmann (drie archeologen die het standbeeld hebben bestudeerd) veronderstellen dat dit standbeeld Xochipilli voorstelt, in een soort trance. In combinatie met de houding van het lichaam stellen de duidelijk gegraveerde bloemen volgens hen bedwelmende (hallucinogene) kruiden voor.

Als een trance optreedt buiten een religieuze of culturele context, kan deze een symptoom zijn van een psychische aandoening, vaak gediagnosticeerd als dissociatieve stoornis niet anderszins omschreven (DSM-IV-code 300.15) of trance- en bezetenheidsstoornis (ICD-10-code F44.3). In het handboek DSM-IV wordt "dissociatieve trancestoornis" voorgesteld voor verder onderzoek.

Overigens is trance een heel alledaags verschijnsel. Iedereen die wel eens helemaal verdiept is in een boek kent het - of althans maakt het mee. Want ook dan treden trance-verschijnselen op: je hebt even wat minder aandacht voor je omgeving, en ben je helemaal geconcentreerd op jezelf. Ook als je vaak dezelfde weg aflegt per auto of fiets treedt soms als vanzelf trance op: je merkt dan ineens dat je een heel stuk weg "gemist" hebt. Terwijl je ook weet dat als er zich iets ongewoons zou hebben voorgedaan je meteen weer helemaal alert geweest zou zijn.

Een lange rechte weg omzoomd door bomen is mede gevaarlijk omdat de eentonige rit gecombineerd met de door de bomen schijnende zon een automobilist in een lichte trance kan brengen. Deze trance kan gevaarlijk zijn door de verminderde aandacht op de weg. Een voorbeeld van een dergelijke weg is de Napoleonsweg.



</doc>
<doc id="333443" url="https://nl.wikipedia.org/wiki?curid=333443" title="Centrale snijtand">
Centrale snijtand

Het volwassen, menselijk gebit telt vier centrale snijtanden, één in ieder kwadrant. Zoals de naam al zegt, dienen snijtanden om voedsel af te "snijden" tijdens het kauwen. Om deze functie te kunnen vervullen hebben centrale snijtanden een relatief scherpe snijrand. De centrale snijtanden zijn meestal de eerste tanden van het volwassen gebit die in de mond verschijnen (in het 6e à 7e levensjaar) en wel ter vervanging van de centrale melksnijtanden.

Van alle tanden zijn de bovenste centrale snijtanden meestal het best zichtbaar. Dit komt niet alleen door de locatie in het gebit (voor in de mond en dicht bij het midden van het gezicht) maar ook door de grote oppervlakte van de tanden. De onderste centrale snijtanden zijn veel kleiner en staan ten opzichte van de bovenste tanden doorgaans een paar millimeter naar achteren. Als deze afstand groter is (de onderkaak staat te ver naar achter, of de bovenkaak staat te ver naar voren), spreekt men in de tandheelkunde van een
overbeet. Deze afwijking komt van nature vaak voor, maar kan ook veroorzaakt worden door het zuigen op de duim. Vooral de centrale snijtanden worden hierdoor uit hun oorspronkelijke positie gedrukt. Het omgekeerde kan ook het geval zijn; dit heet een onderbeet. Deze afwijkingen kunnen worden gecorrigeerd door een orthodontist, met behulp van een buitenbeugel.

Om onduidelijkheid te voorkomen geeft de internationale tandnummering alle tanden in het menselijke gebit een nummer. Deze nummers hebben betrekking op het kwadrant waarin de tand staat (aangegeven met tientallen) en hoe ver de tand normaliter van het midden staat (eenheden). Hieronder zijn de nummers van de centrale snijtanden gegeven (in een volwassen gebit). In een melkgebit wijkt de tandnummering af.


</doc>
<doc id="333462" url="https://nl.wikipedia.org/wiki?curid=333462" title="Laterale snijtand">
Laterale snijtand

Het volwassen, menselijk gebit telt vier laterale snijtanden, één in ieder kwadrant. Vanaf het midden van het gebit staan ze na de centrale snijtanden en vóór de hoektanden. Zoals de naam al zegt, dienen snijtanden om voedsel af te "snijden" tijdens het kauwen. Om deze functie te kunnen vervullen hebben de laterale snijtanden een relatief scherpe snijrand. De laterale snijtanden verschijnen in het wisselgebit meestal vlak na de centrale snijtanden, zo rond het 7e levensjaar.

Om onduidelijkheid te voorkomen geeft de internationale tandnummering alle tanden in het menselijke gebit een nummer. Deze nummers hebben betrekking op het kwadrant waarin de tand staat (aangegeven met tientallen) en hoe ver de tand normaliter van het midden staat (eenheden). Hieronder zijn de nummers van de laterale snijtanden gegeven (in een volwassen gebit). In een melkgebit wijkt de tandnummering af.


</doc>
<doc id="333549" url="https://nl.wikipedia.org/wiki?curid=333549" title="Chiasma opticum">
Chiasma opticum

Het chiasma opticum of kruising der oogzenuwen is een vierkantig plat lichaam in de frontale kwab van de hersenen waarin de vezelbanen van de oogzenuwen elkaar kruisen.

De hoofdfunctie van het chiasma opticum is het beschikbaar maken van visuele informatie voor beide hemisferen. Prikkels vanuit de retina bereiken via de oogzenuwen het chiasma opticum en worden doorgestuurd naar een groep neuronen in de thalamus genaamd het corpus geniculatum laterale. Van daar uit vindt de verspreiding van informatie in het visuele hersengebied plaats.

Afhankelijk van het diersoort kan de kruising volledig zijn en gaan alle zenuwvezels naar de andere kant van de hersenen. De zenuwen van het linkeroog gaan naar de rechterkant en vice versa. Ook kunnen de zenuwen deels kruisen en deels aan hun eigen kant blijven. (Zie figuur: Hemianopsie nummer 2) Hierdoor ontstaat na het chiasma opticum een combinatie van zenuwen uit het linker- en het rechteroog. Hierdoor kan een beter beeld gevormd worden, doordat informatie uit twee zenuwen gecombineerd wordt. Deze vorm van kruisen in het chiasma opticum wordt bijvoorbeeld gezien bij de mens.


</doc>
<doc id="333613" url="https://nl.wikipedia.org/wiki?curid=333613" title="Snijtand">
Snijtand

In een menselijk gebit zitten acht snijtanden of incisieven, twee in ieder kwadrant. Zoals de naam al zegt, dienen snijtanden om voedsel af te snijden tijdens het kauwen. Om deze functie te kunnen vervullen hebben snijtanden een relatief scherpe snijrand. Om onderscheid te maken tussen de snijtanden die zich precies in het midden van de mond bevinden, en de snijtanden daarnaast, hebben deze verschillende benamingen:
De snijtanden zijn vaak de eerste tanden van het volwassen gebit die doorkomen in het zogenoemde wisselgebit. Zij vervangen rond het 6e à 7e levensjaar de melksnijtanden.

Aan de snijtanden is goed te zien of iemand een overbeet of een onderbeet heeft. Bij een te grote afwijking staan de bovenkaak en onderkaak verkeerd ten opzichte van elkaar. Bij een extreme overbeet staan de snijtanden in de onderkaak te ver naar achteren ten opzichte van de bovenste snijtanden, bij een onderbeet is het precies andersom. Een te grote overbeet kan onder andere door duimzuigen veroorzaakt worden. De orthodontist kan deze tandheelkundige afwijkingen corrigeren, meestal met behulp van een buitenbeugel.

Om onduidelijkheid te voorkomen geeft de internationale tandnummering alle tanden in het menselijke gebit een nummer. Deze nummers hebben betrekking op het kwadrant waarin de tand staat (aangegeven met tientallen) en hoe ver de tand normaliter van het midden staat (eenheden). Hieronder zijn de nummers van de snijtanden gegeven (in een volwassen gebit) en in een melkgebit.


</doc>
<doc id="333678" url="https://nl.wikipedia.org/wiki?curid=333678" title="Corpus geniculatum laterale">
Corpus geniculatum laterale

Het corpus geniculatum laterale (meervoud: corpora geniculata lateralia, afkorting: CGL) of de buitenste knievormige kern is een groep neuronen in de hersenen die in nauw verband staan met het visuele systeem.

Het corpus geniculatum laterale is een kerngebied in de thalamus waar visuele informatie via de tractus opticus (optische zenuwbaan) binnenkomt. De zenuwcellen van het corpus geniculatum laterale projecteren op hun beurt weer naar de primaire visuele schors via de zogenaamde gezichtsstraling ofwel de radiatio optica. De informatieverwerking in het corpus geniculatum laterale baseert zich vooral op het "sorteren" van visuele informatie voor doorvoering naar de primaire visuele schors.

De mens bezit twee corpora geniculata lateralia: één in elke hemisfeer (helft) van de hersenen. In het corpus geniculatum laterale is er bovendien sprake van een opdeling van de signalen van de oogzenuwen. De linker- en rechtergezichtsvelden projecteren daarbij respectievelijk naar rechter- en linkerdelen van het corpus geniculatum laterale. De zes schorslagen van het corpus geniculatum laterale ontvangen hierbij alternerend input van zenuwbanen die afkomstig zijn van het linker- en rechteroog. De lagen 1, 4 en 6 ontvangen input van de contralaterale (tegenovergestelde) oogzenuw, terwijl de lagen 2, 3 en 5 input ontvangen van de ipsilaterale (aan dezelfde kant gelegen) oogzenuw.

Laag 1 en 2 zijn de magnocellulaire lagen. Deze lagen krijgen voornamelijk input over verschillen tussen licht en donker. Laag 3 t/m 6 zijn de parvocellulaire lagen. Deze lagen zijn erg gevoelig voor input die aan kleur gerelateerd is. Bovendien ontvangen schorslaag 1 en 2 informatie van zogeheten Y- of magnobanen en laag 3, 4, 5 en 6 informatie van zogeheten X- of parvobanen.

In het corpus geniculatum laterale is er sprake van een "retinotope" organisatie. Dit principe houdt in dat neuronen die in het corpus geniculatum laterale naast elkaar liggen ook op de retina naast elkaar liggen. Het gaat te ver om van een directe symmetrie te spreken, men zou het hier wel mee kunnen vergelijken.


</doc>
<doc id="333888" url="https://nl.wikipedia.org/wiki?curid=333888" title="Eerste premolaar">
Eerste premolaar

De eerste premolaar staat in het volwassen gebit direct achter de hoektand. Premolaren worden ook wel eens valse kiezen genoemd, omdat ze kleiner zijn dan de molaren. Ze hebben in mesiodistale (voorachterwaartse) richting een enkelvoudige knobbelstructuur. De functie is het vermalen van het voedsel, meestal door roterende bewegingen. De mens heeft normaal 4 eerste premolaren, één in ieder kwadrant (zie afbeelding). In het melkgebit komen geen premolaren voor. In het wisselgebit verschijnen ze meestal als laatste; eerst de eerste premolaren, dan de tweede premolaren. Dit gebeurt in de periode van 10 tot 13 jaar.

In de Internationale tandnummering hebben de eerste premolaren als eenheid 4, omdat het de vierde tanden vanaf het midden zijn. Het gebit is opgedeeld in vier kwadranten, aangegeven met tientallen. Zo kan elke tand worden aangegeven met een getal. Eerste premolaren worden aangegeven met deze nummers;



</doc>
<doc id="333891" url="https://nl.wikipedia.org/wiki?curid=333891" title="Tweede premolaar">
Tweede premolaar

De tweede premolaar staat in het volwassen gebit direct achter de eerste premolaar, en vóór de eerste molaar. De mens heeft normaal 4 tweede premolaren, één in ieder kwadrant (zie afbeelding).

Premolaren worden ook wel eens valse kiezen genoemd, omdat ze kleiner zijn dan de molaren. Ze hebben in mesiodistale (voorachterwaartse) richting een enkelvoudige knobbelstructuur. De functie van de premolaren is het vermalen van het voedsel door roterende bewegingen te maken. In het melkgebit komen geen premolaren voor. In het wisselgebit verschijnen ze meestal als laatste; eerst de eerste premolaren, dan de tweede premolaren. Dit gebeurt in de periode van 10 tot 13 jaar.

In de Internationale tandnummering heeft de tweede premolaar als eenheid 5, omdat het de vijfde tand vanaf het midden is. Het gebit is opgedeeld in vier quadranten, aangegeven met tientallen. Zo kan elke tand worden aangegeven met een getal. Tweede premolaren worden aangegeven met deze nummers;



</doc>
<doc id="333914" url="https://nl.wikipedia.org/wiki?curid=333914" title="Kies">
Kies

Een kies is een vrij grote tand die min of meer achter in de mond staat. 

De volgende soorten kiezen kunnen worden onderscheiden:

Volwassenen hebben normaal 20 kiezen; de premolaren meegerekend. De verstandskiezen verschijnen echter lang niet bij iedereen, waardoor veel mensen slechts 16 kiezen hebben. Natuurlijk kan het ook zijn dat er verschillende kiezen getrokken zijn; dit gebeurt onder andere als de kies rot is, of als er te weinig ruimte in de mond is (dit probleem kan worden verholpen in combinatie met een beugel).

Kiezen vermalen het voedsel met een roterende beweging. Om deze functie te vervullen hebben ze in mesiodistale (voorachterwaartse) richting een dubbele knobbelstructuur. Als een kies vaak gebruikt wordt zullen de knobbels langzaam vlakker worden. Een kies van zoogdieren zit in de kaak vast door een wortel. Het deel van de kies dat boven de kaak uitsteekt heet de kroon. De kroon wordt beschermd door het harde glazuur. Binnen in het tandbeen zit een holte die gevuld is met bloedvaten en zenuwen. 

Kiezen zijn gevoelig voor warmte, kou en beschadiging. Als men cariës (een gaatje) heeft, voelt men dat via de pijnreceptoren.


</doc>
<doc id="333932" url="https://nl.wikipedia.org/wiki?curid=333932" title="Eerste molaar">
Eerste molaar

De eerste molaar is een molaar in de achterste delen van de mond, achter de premolaren (zie afbeelding). In een normale gebitssituatie is het de 6e tand vanaf het midden van de mond (centrale snijtanden). In een normaal volwassen gebit bevinden zich in totaal 4 eerste molaren, één in elk kwadrant. De eerste molaar breekt in de regel door op 6-jarige leeftijd.

Achter de eerste molaren bevinden zich de tweede molaren. Beide hebben grofweg dezelfde kenmerken en functie. 

Eerste molaren in de bovenkaak en onderkaak hebben in de regel drie wortels met elk een zenuwkanaal. Toch zijn ze morfologisch zeer verschillend van elkaar: ondermolaren hebben twee mesiale wortels en een distale wortel. Bovenmolaren daarentegen hebben een mesiaal, distaal en een palatinale wortel.

Om onduidelijkheid te voorkomen heeft elke tand in het menselijke gebit door de internationale tandnummering een nummer, gebaseerd op het kwadrant en de precieze plaats vanaf het midden. Hieronder zijn de nummers van de eerste molaren gegeven (in een volwassen gebit):
In een melkgebit wijkt de tandnummering af.


</doc>
<doc id="333937" url="https://nl.wikipedia.org/wiki?curid=333937" title="Tweede molaar">
Tweede molaar

De tweede molaar is een tand in de achterste delen van de mond, achter de eerste molaar en vóór de eventuele verstandskies (zie afbeelding). In een normale gebitsituatie is het de 7 tand vanaf het midden van de mond (centrale snijtanden). In een normaal volwassen gebit bevinden zich in totaal 4 tweede molaren, één in elk kwadrant.

Voor de tweede molaren bevinden zich dus de eerste molaren. Beide soorten kiezen hebben grofweg dezelfde kenmerken en functie. Over deze onderwerpen is daarom meer te lezen in het artikel molaar.

Om onduidelijkheid te voorkomen heeft elke tand in het menselijke gebit door de internationale tandnummering een nummer, gebaseerd op het kwadrant en de precieze plaats vanaf het midden. Hieronder zijn de nummers van de tweede molaren gegeven (in een volwassen gebit). In een melkgebit wijkt de tandnummering af.


</doc>
<doc id="334012" url="https://nl.wikipedia.org/wiki?curid=334012" title="Snor (haargroei)">
Snor (haargroei)

Een snor is haargroei tussen neus en bovenlip.

De meeste mannen met normale of sterke baardgroei kiezen ervoor hun snor dagelijks of om de twee dagen te verzorgen, door het haar van de kin en wangen af te scheren, om te voorkomen dat het een volle baard wordt. Deze keuze heeft geleid tot de uitvinding van uiteenlopende accessoires voor de zorg voor de snor van een heer, waaronder snorwas, snornetjes, snorkammen en -scharen. Het snorkopje ("moustache cup") beschermt de snor tegen vocht tijdens het drinken met een gedeeltelijk deksel.

Historisch worden snorren gedragen door militairen (zie Keizerlijke Garde), en het aantal landen, regimenten en rangen is slechts vergelijkbaar met het aantal verschillende snorstijlen en -variaties. Over het algemeen droegen de jongere mannen en lagere rangen kleine snorren. Naarmate een man in de rangen opklom werd zijn snor dikker, voller, bossiger en uitgebreider, totdat hem uiteindelijk werd toegestaan een steeds vollere baard te dragen. Een blik op dit verleden wordt ons gegund dankzij de werken van militaire kunstenaars.

In de westerse cultuur verwijderen vrouwen meestal hun gezichtsbeharing, hoewel velen wel een dunne snor - of de mogelijkheid tot het kweken daarvan - bezitten. De kunstenares Frida Kahlo beeldt zichzelf vaak af met een snor en een unibrauw ("unibrow").

Een Engelse snor werd vroeger gebruikt in melodramas, films en strips om een slechterik voor te stellen. Snidely Whiplash werd bijvoorbeeld gekarakteriseerd door zijn snor, cape en gewoonte om vrouwen te ontvoeren en aan treinsporen vast te binden, om zo hun erfenis in de wacht te kunnen slepen. Tijdens de jaren '20 droegen véél rijke mannen een krulsnor, compleet met bolhoed en monocle. In het Britse leger was het dragen van snorren verplicht tot 8 oktober 1916.


In Noord-Amerika bestaan wedstrijden waarbij mannen om ter snelst en mooist hun snor laten groeien, als symbool van viriliteit. Een bekend voorbeeld is de North Bay Moustache League.

In Antwerpen bestaat sinds 1978 de Snorrenclub Antwerpen, een vereniging waarbij alle leden een snor dragen. Sinds 1979 verkiezen ze ook elk jaar een "Snor van het Jaar."

De volgende mannen hebben of hadden allen een opmerkelijke snor die deel is geworden van hun persoonlijkheid. Bij Hitler bijvoorbeeld is de snor op zich al herkenbaar genoeg om de man te herkennen. In sommige gevallen, zoals bij Charlie Chaplin en Groucho Marx, was hun snor niet eens echt tijdens een groot deel van hun leven.






</doc>
<doc id="334175" url="https://nl.wikipedia.org/wiki?curid=334175" title="Melksnijtand">
Melksnijtand

In een menselijk melkgebit zitten acht melksnijtanden, twee in ieder kwadrant (zie afbeelding). Er zijn twee soorten melksnijtanden;
Zoals de naam al zegt, dienen snijtanden om voedsel af te "snijden" tijdens het kauwen. Om deze functie te kunnen vervullen hebben snijtanden een relatief scherpe snijrand.

De melksnijtanden zijn meestal de eerste tandjes die doorkomen, bij baby's begint dit proces rond de 8 maanden en gaat gepaard met jeuk aan het tandvlees. De tanden blijven daarna zo'n 6 jaar in de mond zitten, waarna ze worden gewisseld voor de uiteindelijke snijtanden.

Alle tanden en kiezen hebben door de internationale tandnummering een nummer gekregen, zodat het in de tandheelkunde meteen duidelijk is over welk gebitselement men praat. De nummering voor melkgebitten wijkt af van het systeem dat men gebruikt bij het volwassen gebit. Dit zijn de nummers die de melksnijtanden aangeven;


</doc>
<doc id="334185" url="https://nl.wikipedia.org/wiki?curid=334185" title="Centrale melksnijtand">
Centrale melksnijtand

In een menselijk melkgebit zitten vier centrale melksnijtanden, één in ieder kwadrant (zie afbeelding). Deze tanden lijken qua kenmerken en functie sterk op de laterale melksnijtanden en de snijtanden in het algemeen. Snijtanden dienen om voedsel af te "snijden", dat vervolgens fijngekauwd wordt door de kiezen. Om aan hun functie te kunnen voldoen lopen de centrale melksnijtanden uit in een relatief scherpe rand.

De centrale melksnijtanden zijn meestal de eerste tandjes die doorkomen, zelfs voor de laterale snijtanden. Vaak zijn eerst de onderste centrale melksnijtanden aan de beurt. Bij baby's begint dit proces rond de 8 maanden en gaat gepaard met jeuk aan het tandvlees. Hierdoor merken veel ouders al voordat de tanden zichtbaar zijn, dat ze eraan komen; het kind heeft de neiging om op van alles te bijten. De melksnijtanden blijven daarna zo'n 6 jaar in de mond zitten, waarna ze worden gewisseld voor de uiteindelijke centrale snijtanden.

Alle tanden en kiezen hebben door de internationale tandnummering een nummer gekregen, zodat het in de tandheelkunde meteen duidelijk is over welk gebitselement men praat. De nummering voor melkgebitten wijkt af van het systeem dat men gebruikt bij het volwassen gebit. Dit zijn de nummers die de centrale melksnijtanden aangeven;


</doc>
<doc id="334193" url="https://nl.wikipedia.org/wiki?curid=334193" title="Laterale melksnijtand">
Laterale melksnijtand

Er zitten vier laterale melksnijtanden in een menselijk melkgebit, één in ieder kwadrant (zie afbeelding). Deze tanden lijken qua kenmerken en functie sterk op de centrale melksnijtanden en de snijtanden in het algemeen. Snijtanden dienen om voedsel af te "snijden", en lopen daarom uit in een relatief scherpe rand.

De laterale melksnijtand is één van de eerste tandjes die doorkomt, meestal vlak na de centrale melksnijtanden. Vaak zijn eerst de bovenste lateral melksnijtanden aan de beurt. Dit in tegenstelling tot de centrale melksnijtanden, die voor het eerst in de onderkaak te zien zijn. Bij baby's begint het wisselproces rond de 8 maanden en gaat gepaard met jeuk aan het tandvlees. Hierdoor merken veel ouders al voordat de tanden zichtbaar zijn, dat ze eraan komen; het kind heeft de neiging om op van alles te bijten. De laterale melksnijtanden blijven daarna zo'n 6 jaar in de mond zitten, waarna ze worden gewisseld voor de uiteindelijke laterale snijtanden.

Alle tanden en kiezen hebben door de internationale tandnummering een nummer gekregen, zodat het in de tandheelkunde meteen duidelijk is over welk gebitselement men praat. De nummering voor melkgebitten wijkt af van het systeem dat men gebruikt bij het volwassen gebit. Dit zijn de nummers die de laterale melksnijtanden aangeven;


</doc>
<doc id="334208" url="https://nl.wikipedia.org/wiki?curid=334208" title="Melkhoektand">
Melkhoektand

De melkhoektand is een puntige tand die grip geeft op voedsel. In het melkgebit zitten 4 melkhoektanden, twee in de bovenste kaak en twee in de onderste kaak (één in elk kwadrant). Onze melkhoektand is, net als zijn volwassen opvolger, een stuk kleiner dan bij veel andere zoogdieren. De evolutie heeft de menselijke hoektand in de loop der generaties steeds kleiner gemaakt, aangezien we grote hoektanden niet meer nodig hadden voor het verscheuren van vlees.

De melkhoektand komt in het wisselgebit doorgaans vrij laat door het tandvlees heen, ongeveer 20 maanden na de geboorte. Alleen de melkmolaren verschijnen nog later. Pas rond het 10e levensjaar wordt de melkhoektand verwisseld voor de uiteindelijke hoektand.

In de internationale tandnummering heeft de hoektand als eenheid 3, omdat het de derde tand vanaf het midden is. Het gebit is opgedeeld in vier kwadranten, aangegeven met tientallen. Zo kan elke tand worden aangegeven met een getal. Deze nummering wijkt enigszins af wanneer we het hebben over de melkhoektanden.


</doc>
<doc id="334233" url="https://nl.wikipedia.org/wiki?curid=334233" title="Melkmolaar">
Melkmolaar

De melkmolaar is de enige soort kies in het melkgebit. In totaal staan er 8 melkmolaren in het gebit, twee in ieder kwadrant (zie afbeelding). Qua kenmerken en functie lijken de melkmolaren op de molaren in een volwassen gebit. Ze zijn erop gebouwd om voedsel te vermalen, en daarom op vroege leeftijd nog niet onmisbaar. In de tandheelkunde maakt men dit onderscheid tussen deze twee melkmolaren;

De melkmolaren worden vaak als laatste zichtbaar in de kindermond, 12 à 30 maanden na de geboorte. In het 10 à 13e levensjaar worden zij gewisseld voor de premolaren. Alle melktanden zijn dan uit het gebit verdwenen. Pas na het 10 à 13e levensjaar komen de laatste 2 molaren in het gebit.

Om onduidelijkheid te voorkomen heeft elke tand in het menselijke gebit door de internationale tandnummering een nummer, gebaseerd op het kwadrant en de precieze plaats vanaf het midden. Hieronder zijn de nummers van de melkmolaren in een melkgebit gegeven.
Het systeem dat hier wordt aangehouden, wijkt veel af van de nummering van het volwassen gebit. Daarin staan de eenheden 4 en 5 namelijk voor de premolaren, maar deze tanden ontbreken geheel in het melkgebit. Omdat hierover makkelijk verwarring kan ontstaan, worden de melkmolaren ook dikwijls aangegeven met IV en V (de romeinse cijfers 4 en 5).


</doc>
<doc id="334258" url="https://nl.wikipedia.org/wiki?curid=334258" title="Eerste melkmolaar">
Eerste melkmolaar

De eerste melkmolaar bevindt zich in het melkgebit, direct achter de melkhoektand. In totaal zijn er vier eerste melkmolaren, twee in elke kaak, één per kwadrant. Qua kenmerken en functie lijken de melkmolaren op de molaren in een volwassen gebit. Ze zijn erop gebouwd om voedsel te vermalen, en daarom op vroege leeftijd nog niet onmisbaar. Achter de eerste melkmolaar staat de tweede melkmolaar.

De melkmolaren worden vaak als een van de laatste zichtbaar in de kindermond, maar de eerste melkmolaar komt meestal toch nog vóór de melkhoektand en tweede melkmolaren. In het 10 à 13e levensjaar worden zij gewisseld voor de premolaren. Alle melktanden zijn dan uit het gebit verdwenen. Pas na het 10 à 13e levensjaar komen de molaren in het gebit.

Om onduidelijkheid te voorkomen heeft elke tand in het menselijke gebit door de internationale tandnummering een nummer, gebaseerd op het kwadrant en de precieze plaats vanaf het midden. Hieronder zijn de nummers van de eerste melkmolaren in een melkgebit gegeven.
Het systeem dat hier wordt aangehouden, wijkt veel af van de nummering van het volwassen gebit. Daarin staat de eenheid 4 namelijk voor de premolaren, maar deze tanden ontbreken geheel in het melkgebit. Omdat hierover makkelijk verwarring kan ontstaan, worden de eerste melkmolaren ook dikwijls aangegeven met IV (het romeinse cijfer 4).


</doc>
<doc id="334263" url="https://nl.wikipedia.org/wiki?curid=334263" title="Tweede melkmolaar">
Tweede melkmolaar

De tweede melkmolaar bevindt zich in het melkgebit, direct achter de eerste melkmolaar. Daarmee is het de tand die het meest naar achter geplaatst is. In totaal zijn er vier tweede melkmolaren, twee in elke kaak, één per kwadrant. Qua kenmerken en functie lijken de melkmolaren op de molaren in een volwassen gebit. Ze zijn erop gebouwd om voedsel te vermalen, en daarom op vroege leeftijd nog niet onmisbaar.

De melkmolaren worden vaak als één van de laatste zichtbaar in de kindermond, en dat geldt in het bijzonder voor de tweede melkmolaar. In het 10 à 13 levensjaar worden de melkmolaren gewisseld voor de premolaren. Alle melktanden zijn dan uit het gebit verdwenen. Pas na het 10 à 13 levensjaar komen de molaren in het gebit.

De internationale tandnummering geeft iedere tand een nummer, gebaseerd op het kwadrant en de precieze plaats vanaf het midden. Hieronder zijn de nummers van de tweede melkmolaren in een melkgebit gegeven.
Het systeem dat hier wordt aangehouden, wijkt veel af van de nummering van het volwassen gebit. Daarin staat de eenheid 5 namelijk voor de tweede premolaar, maar deze tand ontbreekt geheel in het melkgebit. Omdat hierover makkelijk verwarring kan ontstaan, worden de eerste melkmolaren ook dikwijls aangegeven met V (het romeinse cijfer 5).


</doc>
<doc id="334346" url="https://nl.wikipedia.org/wiki?curid=334346" title="Chloorxylenol">
Chloorxylenol

Chloorxylenol (4-chloor-3,5-dimethylfenol) is een bacterie- en schimmeldodend middel dat wordt verkocht onder de naam "Dettol". Het is ook werkzaam tegen sommige virussen. In de lijst met bestanddelen wordt de stof ook aangeduid als parachloormetaxylenol of p-chloor-m-xylenol. De stof dankt zijn bacteriedodende werking aan het feit dat het de bacteriële celwanden verstoort en bacteriële enzymsystemen inactiveert. Het is beter werkzaam tegen grampositieve dan tegen gramnegatieve bacteriën. Tegen sporen is het niet werkzaam.

Chloorxylenol werd in de jaren 1920 ontwikkeld. Het is een van de oudst bekende desinfecterend werkende stoffen.

Antiviraal is chloorxylenol uitsluitend werkzaam tegen virussen die over een enveloppe beschikken.

De stof is niet giftig voor mensen en de meeste zoogdieren, maar wel voor katten en vissen. Katten hebben een verminderd vermogen om chloorxylenol en soortgelijke fenolen te ontgiften, aangezien ze onvoldoende in staat zijn om glucuronide aan te maken. Honden en mensen zijn wél in staat chloorxylenol te conjugeren, waardoor bij hen een snelle en volledige eliminatie plaatsvindt. Vogels zijn vrijwel ongevoelig voor chloorxylenol.

Chloorxylenol wordt gemakkelijk via de huid opgenomen. In sommige gevallen kan wel huidirritatie optreden.

Chloorxylenol wordt vooral gebruikt als ontsmettingsmiddel, om infecties van de huid, zoals bij een wond of bij eczeem te bestrijden of te voorkomen. Het is in de handel als geconcentreerd middel en wordt meestal eerst verdund, alvorens het op de huid te brengen met een watje of steriel gaasje.


</doc>
<doc id="334777" url="https://nl.wikipedia.org/wiki?curid=334777" title="Mycorrhiza">
Mycorrhiza

Een mycorrhiza is een samenlevingsvorm van schimmels en planten via de wortels. Veel schimmels en planten leven in mutualistische symbiose in de vorm van een mycorrhiza. Schimmels absorberen bijvoorbeeld mineralen uit de bodem die ze vervolgens afstaan aan bijvoorbeeld bomen, in ruil daarvoor krijgen ze suikers terug voor hun eigen voeding. Het woord mycorrhiza is afgeleid van het Griekse "mukès" dat zwam betekent, en "rhiza" dat wortel beduidt.

In een ongestoord ecosysteem zijn de wortels van de meeste planten in staat met bepaalde schimmels een symbiose aan te gaan. Het is de meest gebruikelijke vorm van samenwerking bij planten en voor vele ervan onmisbaar voor hun voortbestaan. Vierhonderd miljoen jaar geleden begonnen de groene planten aan hun opmars over het vasteland van de aarde. Het succes daarvan is waarschijnlijk te danken aan de intieme relatie die ze aangingen met wortelschimmels. De eerste landplanten hadden geen uitgebreid wortelstelsel om water en voedingsstoffen tot zich te nemen. De schimmels waren aangepast voor het vinden van water en mineralen, maar voor koolhydraten afhankelijk van groene planten. Net als de planten hebben wortelschimmels zich in de loop van de evolutie tot meerdere soorten en vormen ontwikkeld. Niet bij alle planten komt daarom dezelfde mycorrhiza voor. Men onderscheidt verschillende typen, te weten endomycorrhiza en ectomycorrhiza. 

Planten hebben belangrijke voordelen van de symbiose door middel van mycorrhiza. De plant levert suikers aan de schimmels, die op hun beurt voedingsstoffen en water uit de bodem halen en via de gemycorrhizeerde wortels aan de plant leveren. Daarmee spelen mycorrhizaschimmels een belangrijke rol in de voedingsstoffenvoorziening van bomen. Met name door de uitbundige groei en geringe diameter van hyfen (ca. 3µm) kunnen mycorrhiza­schimmels een groot bodemvolume exploiteren en voedingstoffen zoals stikstof en fosfor opnemen. Iedere mycorrhizaschimmel heeft een specifieke functie. Zo kunnen sommige mycorrhizaschimmels vooral anorganische voedingsstoffen opnemen, terwijl andere schimmels juist organische voedingsstoffen opnemen, bijvoorbeeld uit humus. Daarnaast kunnen mycorrhiza-schimmels bijdragen aan resistentie van bomen tegen ziekteverwekkers in de bodem, droogte en zware metalen.

Endotroof mycorrhiza komt onder andere bij orchideeën voor. De schimmeldraden lopen door tot in de schorscellen van de plantenwortel. Als de plant de oude schimmeldraden in de plantencellen verteert, waardoor eiwitten voor de plant beschikbaar komen, wordt van "mycotrofie" gesproken.

Endomycorrhiza-schimmels kenmerken zich door de uitgestrekte myceliumgroei in de wortelhuid en de vorming van miljoenen vesikels en arbuskels. Dit zijn opslagmedia voor water en voedingsstoffen. 

De meest voorkomende en voor de land- en tuinbouw belangrijkste is het endotrofe "arbusculaire (vesiculaire-arbusculaire) mycorrhiza" (VA-mycorrhiza of VAM). Bij deze mycorrhiza vormt de schimmel zachte, boomvormig vertakte schimmeldraden binnen in de wortelcellen.

De schimmelpartners van dit VA-mycorrhiza maken deel uit van de familie van Endogonaceae. Uit onderzoek bij een groot aantal plantensoorten is gebleken dat de VA-mycorrhiza in staat is de plantengroei te bevorderen. Het VA-mycorrhiza is onder andere in staat in een fosfaatarme bodem aan de planten toch nog fosfaat toe te voegen. Dit effect is echter niet bij iedere plantensoort hetzelfde.

Ectotroof mycorrhiza bestaat onder andere bij dennen en berken. De schimmeldraden groeien alleen om de buitenkant van de plantenwortel heen. Ze dringen door tot in de intercellulaire ruimten maar niet in de cellen van het schorsweefsel van de plantenwortel. Een voorbeeld hiervan is de truffel.
De schimmeldraden van ectomycorrhiza-schimmels groeien in en om de worteltopjes van boomwortels. Zulke worteltopjes heten ectomycorrhiza's of gemycorrhizeerde worteltopjes. Binnen in de boomwortels groeien de hyphen tussen de wortelcellen en vormen daar het Hartig net, genoemd naar "Robert Hartig", de negentiende-eeuwse ontdekker ervan. Aan de buitenkant vormen de schimmeldraden een mantel die de groei van wortelharen onderdrukt. Ectomycorrhiza-schimmels leven al minstens 50 miljoen jaar in symbiose met planten. In fossielen uit Canada werden worteltjes van een dennensoort gevonden met daarin overblijfselen van ectomycorrhiza-schimmels.

Bij het vermeerderen en aanplanten van bomen en andere plantensoorten die afhankelijk zijn van mycorrhiza is het belangrijk dat de noodzakelijke schimmel in de bodem aanwezig is. Daarom moet bij het zaaien steeds grond met de daarin voorkomende mycorrhiza gebruikt worden en/of bij het planten gemycorrhizeerde grond aan het plantgat worden toegevoegd. Het is beter na het planten niet meteen water te geven omdat dan de mycorrhiza op de wortels beschadigd kan worden.



</doc>
<doc id="334939" url="https://nl.wikipedia.org/wiki?curid=334939" title="Compulsie">
Compulsie

Compulsie is de psychologische term voor een dwangmatige handeling. Dwanghandelingen worden veroorzaakt door angstige gedachten of ideeën die iemand niet meer loslaten (obsessies). 

Voorbeelden van compulsies zijn: zich kleden volgens een zeer strikt patroon, overmatig vaak de handen wassen, nooit afwijken van vaste reisroutes, altijd alles willen tellen (aritmomanie), overmatig vaak controleren of de deur op slot is.

Soms worden verschillende dwangmatige gedragingen samengevoegd tot hele rituelen. Als iemand zijn vaste rituelen niet kan of wil uitvoeren, ontstaat er soms angstig gedrag of zelfs paniek.



</doc>
<doc id="335028" url="https://nl.wikipedia.org/wiki?curid=335028" title="Walrussnor">
Walrussnor

Een walrussnor is een type snor dat erg borstelig en dik is en over de bovenlip hangt, soms zelfs de mond bedekkend. Soms worden de punten van de snor omhoog gedragen en in andere gevallen worden de punten samengerold. 

De naam van deze vorm van gezichtsbeharing is afkomstige van de walrus, die over kenmerkende snorharen beschikt.

De walrussnor genoot zijn hoogtijdagen in de negentiende eeuw.



</doc>
<doc id="335157" url="https://nl.wikipedia.org/wiki?curid=335157" title="Jasmonaat">
Jasmonaat

Jasmonaten zijn plantenhormonen die overal voorkomen in het plantenrijk. Ze werken als signaalmoleculen en zijn betrokken bij de regulatie van talrijke fysiologische en ontwikkelingsprocessen. Deze bevatten onder meer groei, senescentie, vruchtbaarheid en defensie. Ze zijn voornamelijk bekend door hun rol als een alarmsignaal bij verwonding (bijvoorbeeld door herbivoren) of bij pathogeeninfectie. De basisstructuur van de jasmonaten bestaat uit een cyclopentanonring, gesubstitueerd op plaatsen C-3 en C-7. 

De belangrijkste vertegenwoordiger van de jasmonaten is jasmijnzuur. Het stereo-isomeer (3R,7R)-jasmijnzuur is biologisch actief. Methyljasmonaat is het methylesther van jasmijnzuur. Doordat het vluchtig is kan het de verdedigingsmechanismen verderop in de plant en eventueel van naburige planten activeren. Jasmonaten komen echter ook voor in gisten en algen. Ook zijn ze genoemd als feromonen bij bepaalde nachtvlinders.


</doc>
<doc id="335554" url="https://nl.wikipedia.org/wiki?curid=335554" title="Sint-Elisabethziekenhuis Almelo">
Sint-Elisabethziekenhuis Almelo

Het Sint-Elisabethziekenhuis is een voormalig ziekenhuis in Almelo. Het werd in 1985 gesloten. In dat jaar werd de ZGT Almelo (toen Twenteborg) geopend. Dit ziekenhuis verving het Sint Elisabethziekenhuis en het ook in Almelo gelegen Prinses Ireneziekenhuis.

Na de sluiting is het ziekenhuis gedeeltelijk gesloopt en in 1987 is het verbouwd tot appartementen. Ook zijn er sinds 1988 de muziekschool van Almelo, Theater Hof 88 en het Kreatief Centrum gevestigd.



</doc>
<doc id="335857" url="https://nl.wikipedia.org/wiki?curid=335857" title="Oogruis">
Oogruis

Oogruis is een tamelijk onbekende aandoening, waarbij patiënten een soort sneeuw of televisieruis waarnemen in hun gezichtsveld.

Onder donkere omstandigheden is de ruis het beste waar te nemen, maar sommige mensen hebben ook bij daglicht last van de stoornis, die doet denken aan de aeropsia die bij HPPD wordt gezien. Dit gegeven doet sommigen vermoeden dat de onderliggende oorzaak van oogruis gelijk is aan die van aeropsia, maar bij oogruispatiënten is er lang niet altijd sprake van drugsgebruik. In plaats daarvan wordt de oorzaak door patiënten bij uiteenlopende zaken gelegd, zoals stress, gebruik van antidepressiva, paniekaanvallen of dehydratatie. Sommige mensen met oogruis beweren zelfs dat de aandoening uit het niets kwam, of dat ze hem al hun hele leven hebben. Oogruis zou ook erger kunnen worden in de loop van de jaren.

Mouches volantes komen schijnbaar zeer veel voor bij mensen met oogruis, evenals versterkte nabeelden, 'glare' en andere visuele aandoeningen. Dit en het feit dat er geen fysieke afwijkingen in de ogen van oogruispatiënten zijn te vinden, impliceert wellicht dat oogruis geen ziekte is, maar een entoptisch fenomeen dat wordt opgemerkt door mensen die zeer bewust van hun zicht zijn. Echter, het is zelfs in dat geval een raadsel wat de onderliggende oorzaak van het fenomeen is.

Omdat er nauwelijks wetenschappelijke gegevens over de aandoening bestaan, wordt oogruis zelden als zodanig gediagnosticeerd. In de gevallen dat er überhaupt een diagnose wordt gesteld, stellen artsen doorgaans een persistente vorm van migraine vast.

Er is geen vaste aanpak van oogruis, al beweren sommigen dat het anti-epileptische medicijn clonazepam, vitamine D of de corticosteroïde prednison hen heeft geholpen. Met het schaarse onderzoek dat plaatsvindt naar oogruis blijven zulke behandelingen echter enkel gebaseerd op anekdotes.




</doc>
<doc id="336229" url="https://nl.wikipedia.org/wiki?curid=336229" title="Heraldische kleur">
Heraldische kleur

In de heraldiek wordt een beperkt aantal kleuren gebruikt. Men maakt onderscheid tussen "heraldische kleuren", "metalen" en "pelswerk". Hieronder worden ook de laatste twee vermeld. Er bestaat een afgesproken wijze om ze in een ongekleurde tekening weer te geven. 
De meeste kleuren hebben in de heraldiek een andere naam dan in het dagelijks leven.

Pelswerk is een patroon van een kleur op een metaal of omgekeerd.

Van oorsprong werden schilden gebruikt als herkenningsteken op het slagveld. Dit gebruik ontstond aan het begin van de twaalfde eeuw. Contrast is daarbij belangrijk, het is daarom niet correct om kleur op kleur of metaal op metaal te plaatsen. Dit geldt natuurlijk niet voor de kleine details van de afbeelding. Pelswerk kan naar keuze als kleur of als metaal worden opgevat, waardoor het met een metaal of met een kleur gecombineerd kan worden. In later tijd, vooral toen veel meer plaatsen dan voorheen een wapen kregen (bijvoorbeeld toen de Hoge Raad van Adel veel Nederlandse gemeenten een wapen toekende), is deze etiquette hier en daar losgelaten. Men spreekt in dergelijke gevallen ook wel van raadselwapens.

Een standaard voor de weergave van kleuren in wapentekeningen door middel van arcering in Europa is pas na 1638 ontstaan, toen de pater Petra-Sancta een werk uitgaf met de huidige wijze van arcering. Dit systeem werd naderhand geclaimd door een Fransman genaamd Vulson de la Colombière, maar zijn werk is in 1639 uitgegeven zodat het lastig te bewijzen viel dat hij de eerste was die op deze wijze arceringen gebruikte. Behalve de weergave zoals in de tabel hierboven zijn er andere systemen in gebruik geweest. Oude tekeningen in zwart-wit kunnen dus niet zonder meer volgens dit systeem worden ingekleurd. Vanaf de 13e eeuw begon men op zegels arceringen te gebruiken om kleuren aan te geven. Afgesproken vormen van arceringen die symbool stonden voor een bepaalde kleur, paste men ook toe op stenen wapens op gevels.


</doc>
<doc id="336815" url="https://nl.wikipedia.org/wiki?curid=336815" title="Buis van Malpighi">
Buis van Malpighi

De buizen van Malpighi, vernoemd naar de ontdekker Marcello Malpighi, zijn organen in de vorm van lange dunne buisjes bij de insecten die onder andere zorgen voor de afvoer van de afvalstoffen van het verteringsstelsel en soms de popvorming. Het aantal buizen van Malpighi per organisme kan variëren van soort tot soort, van twee tot ruim 150 (bij bijen). De lengte van de buizen varieert over het algemeen tegengesteld aan het aantal. Een organisme met veel buizen van Malpighi zal dus relatief korte exemplaren hebben, in tegenstelling tot de soorten met significant kleinere aantallen buizen, die lange buizen van Malpighi vormen. 

De werking van deze buizen lijkt afhankelijk te zijn van een protonenpomp die waterstof ionen in het lumen van de buisjes pompt. Waterstof ionen worden dan uitgewisseld voor kalium ionen. Deze primaire secretie van ionen trekt water met zich mee door osmose teneinde een kaliumrijke oplossing te creëren. Andere opgeloste stoffen en afvalstoffen worden door diffusie aan de kalium rijke oplossing toegevoegd.


</doc>
<doc id="337260" url="https://nl.wikipedia.org/wiki?curid=337260" title="Meridiaan (Chinese geneeskunde)">
Meridiaan (Chinese geneeskunde)

Het begrip meridiaan is een begrip in de traditionele Chinese geneeskunde en vindt zijn toepassing in acupunctuur en acupressuur.

De Chinese term voor het meridiaanstelsel is 'Jing Luo' (vrij vertaald als: netwerk van vaten of Meridianen en collateralen). De Jing Luo zijn op te verdelen in:

Volgens de traditionele Chinese geneeskunde circuleert energie, qi genaamd, door het lichaam en volgt hierbij specifieke met elkaar verbonden banen. Deze banen worden "meridianen" genoemd. Onderbrekingen in het stromen van de energie - zoals wanneer deze stagneert, wordt geblokkeerd, of ergens anders naartoe vloeit - worden gedacht te worden veroorzaakt door emotionele of fysieke problemen. Om deze onderbrekingen en daarmee de problemen op te heffen worden specifieke punten (acupunctuurpunten genaamd, of tsubo in de Japanse geneeskunst) op de meridianen gestimuleerd met behulp van naalden (acupunctuur), druk (acupressuur of shiatsu), door het gebruik van meridiaankogels of op andere manieren.

De publicatie "Standard acupuncture nomenclature" van de Wereldgezondheidsorganisatie heeft een lijst van ongeveer 400 acupunctuurpunten en 20 meridianen die vrijwel al deze punten verbinden.

De relatie tussen de acupunctuurpunten van de meridianen en delen van het lichaam is onderwerp van discussies. Er zijn geen wetenschappelijke onderzoeken voorhanden die onomstotelijk bewijzen dat meridianen bestaan en dat deze via externe invloeden beïnvloed kunnen worden. Ook is er geen bewijs voor de koppeling van energie met meridianen.
De plaats van meridianen en de locatie van de acupunctuurpunten verschillen per cultuur wat een duidelijke cultuurhistorische overlevering bewijst, daadwerkelijke geneeskundige werking die uitstijgt boven het placebo effect is niet bewezen.



</doc>
<doc id="338427" url="https://nl.wikipedia.org/wiki?curid=338427" title="Taalpathologie">
Taalpathologie

De taalpathologie of patholinguïstiek is een wetenschappelijke richting binnen de taalkunde die pathologische stoornissen in de taal bestudeert. Het gaat daarbij om stoornissen bij het (leren) spreken, horen en begrijpen van taal.

Een onderdeel van de taalpathologie is de foniatrie, die lichamelijke (oorzaken van) stoornissen in spraakorganen bestudeert.

Een bekend voorbeeld van een taalpathologisch verschijnsel is de afasie, dat in psycho- of neurolinguïstiek wordt bestudeerd. Afasie is een taalstoornis die optreedt ten gevolge van een hersenbeschadiging, bijvoorbeeld door een hersenbloeding of herseninfarct, of door letsels opgelopen bij een ongeval.

Naast fatische taalstoornissen onderscheidt men de gestoorde taaluitingen, die niet door een hersenbeschadiging veroorzaakt worden. Daartoe behoren de verspreking, de gestoorde taaluitingen in alternatieve bewustzijnstoestanden (droomtaal, hypnose) en de gestoorde taaluitingen van psychiatrische patiënten. Deze gestoorde taaluitingen worden door de psychopathologie van de taal bestudeerd.


</doc>
<doc id="338507" url="https://nl.wikipedia.org/wiki?curid=338507" title="Leukocytose">
Leukocytose

Leukocytose betekent dat het aantal witte bloedcellen (leukocyten) in het bloed groter is dan normaal. De referentiewaarde van leukocyten ligt tussen de ca. 4 en 10 x10/l. Leukocyten worden net als de andere bloedcellen bij volwassenen vooral in het beenmerg geproduceerd. Er kan verder worden gedifferentieerd naar een stijging van de verschillende typen leukocyten: 

"Granulocytose" (meer dan 7,5x10/l granulocyten ofwel neutrofielen) wijst richting (bacteriële) infectie of naar andere oorzaken voor ontstekingen. Bij een acute infectie wordt nogal eens linksverschuiving gezien. Dit betekent dat er relatief veel jonge, onrijpe granulocyten in het bloed aanwezig zijn. Soms zelfs met toxische korreling. Net als bij alle andere bloedcellijnen in het beenmerg is ook hier leukemie een mogelijkheid. 

"Lymfocytose" (meer dan 4x10/l lymfocyten) wijst in de praktijk meestal naar een virusinfectie al zijn de bacteriële ziekten kinkhoest en tuberculose ook mogelijke oorzaken voor de stijging. 

"Monocytose" (meer dan 0,8x10/l monocyten) wordt gevonden bij bijvoorbeeld bacteriële infecties en tumoren of leukemie.

"Eosinofilie" (meer dan 0,5x10/l eosinofielen) komt voor bij allergieën en parasitaire infecties. 

"Basofilie" komt weinig voor, eigenlijk alleen bij leukemie.
Ook kan een aantal giftige stoffen een leukocytose veroorzaken. 
Een te laag aantal leukocyten heet leukopenie. 


</doc>
<doc id="338551" url="https://nl.wikipedia.org/wiki?curid=338551" title="Vleesboom">
Vleesboom

Een vleesboom ("myoma uteri") is een goedaardig gezwel of knobbel in de spierwand van de baarmoeder. Deze toestand heet ook "uterus myomatosus." Vleesbomen groeien onder invloed van het vrouwelijk geslachtshormoon oestrogeen, dus gedurende de vruchtbare periode van de vrouw. Vaak geven ze geen klachten, maar soms kan de grootte of de plaats van de zwelling pijn en ongewoon hevige (menstruatie)bloedingen veroorzaken. Een enkele keer verandert een vleesboom in een kwaadaardige tumor, maar dit is zeldzaam.

Vleesbomen variëren in aantal en grootte van een speldenknop tot heel groot. Soms is het myoom zo groot als een meloen en is de baarmoeder in omvang toegenomen als bij een zwangerschap van meer dan vijf maanden.

20% van de vrouwen in de leeftijd van 40 jaar en ouder heeft vleesbomen. Dit komt vaker bij donkere vrouwen voor. Waarom de ene vrouw wel en de andere geen vleesbomen krijgt is niet duidelijk. Er is een, waarschijnlijk zeldzame, aandoening die gepaard gaat met myomen van baarmoeder en huid.

Afhankelijk waar die in de spierlaag zit worden de volgende typen onderscheiden:

Vaak zijn er geen verschijnselen, maar als er klachten zijn dan kunnen dat zijn:


Indien er geen klachten zijn dan wordt een vleesboom niet behandeld, aangezien het een goedaardige (benigne) tumor betreft. Indien er wel klachten zijn dan zijn er, afhankelijk van de leeftijd van de patiënt, de ernst van de symptomen, een al dan niet bestaande kinderwens en de grootte en groei van de vleesboom verschillende behandelmogelijkheden:

Medicamenteus:

Operatief:

Non-invasief (zonder snijden):

Alternatief:


</doc>
<doc id="338758" url="https://nl.wikipedia.org/wiki?curid=338758" title="Uitklapbed">
Uitklapbed

Een uitklapbed (ook: opklapbed) is een type bed dat kan worden uitgeklapt als het gebruikt gaat worden en ingeklapt als het niet meer wordt gebruikt.

Veelal is zo'n bed een onderdeel van een kast. Het bed wordt dus verticaal opgeborgen waarbij de bodem dienstdoet als wand. Door het bed uit te klappen komt het horizontaal op de vloer te staan zodat het gebruikt kan worden.

Een uitklapbed is een bed voor kleinbehuisden en voor logeerkamers.


</doc>
<doc id="338795" url="https://nl.wikipedia.org/wiki?curid=338795" title="Chronische hoofdpijn">
Chronische hoofdpijn

Chronische hoofdpijn is zeer langdurige hoofdpijn, van meer dan 15 dagen per maand. Bij chronische hoofdpijn is onduidelijk of de hoofdpijn ooit stopt en als het stopt, wanneer. Bij sommige mensen is spanningshoofdpijn zo veelvuldig dat de hoofdpijn chronisch genoemd mag worden. Sommige medicijnen hebben eveneens hoofdpijn als bijwerking, en ook het dagelijks innemen van pijnstillers voor hoofdpijn kan leiden tot een toestand van chroninsche hoofdpijn, medicijn afhankelijke hoofdpijn genoemd. Bovendien kan het voorkomen van hoofdpijn een symptoom zijn van een andere ziekte of worden veroorzaakt door psychische problemen (bijvoorbeeld door veel stress of spanning).

Het probleem van chronische hoofdpijn is dat behandeling met verdovende (pijnstillende) medicijnen na verloop van tijd niet meer effectief is. Door enkel de symptomen aan te pakken blijft de oorzaak bestaan en ontstaat daardoor een grote kans op medicijn afhankelijke hoofdpijn. Een echte oorzaak is vaak niet te vinden, waardoor patiënten lang met hoofdpijn moeten leven.



</doc>
<doc id="338798" url="https://nl.wikipedia.org/wiki?curid=338798" title="Medicijnafhankelijke hoofdpijn">
Medicijnafhankelijke hoofdpijn

Medicijnafhankelijke hoofdpijn treedt op wanneer geneesmiddelen gebruikt worden bij de behandeling van hoofdpijn en dit geneesmiddel zelf hoofdpijn veroorzaakt door langdurig gebruik.

Veel migrainepatiënten maken overmatig gebruik van geneesmiddelen om hun migraine-aanval te stoppen. Het gevolg van overmatig gebruik van hoofdpijnmedicatie kan leiden tot chronische hoofdpijn.
Onder overmatig gebruik wordt verstaan:


Ook dagelijks gebruik van meer dan vijf cafeïnehoudende producten (koffie, thee, ijsthee, cola en chocolade) kan leiden tot chronische hoofdpijnklachten.

Medicijnafhankelijke hoofdpijn wordt gekenmerkt door chronische hoofdpijnklachten waarin geen patroon herkend kan worden. Veel patiënten ontwaken 's ochtends met hoofdpijn, of worden er 's nachts wakker van en nemen dan snel een nieuwe pijnstiller.

Bijkomend gevolg van deze chronische hoofdpijn is dat de preventieve migrainemedicatie die men inneemt niet meer of onvoldoende werkt.

Het doorbreken van deze vicieuze cirkel van medicatie is voor een spanningshoofdpijn- of migrainepatiënt zeer moeilijk. Men kan dit zelfstandig proberen maar incidenteel vereist het zelfs ziekenhuisopname waarbij de patiënt onder supervisie 'afkickt'. Er bestaan hier op diverse plaatsen gespecialiseerde hoofdpijnklinieken voor. Bij overmatig geruik van vrij verkrijgbare pijnstillers zoals paracetamol of ibuprofen is het echter heel goed mogelijk dit zelf thuis te doen. De hoofdpijn wordt dan echter de eerste tijd (tot enkele weken) erger, waardoor de verleiding om toch weer de pijnstillers te gaan slikken groot is.



</doc>
<doc id="338805" url="https://nl.wikipedia.org/wiki?curid=338805" title="Ludwig Guttmann">
Ludwig Guttmann

Ludwig (Poppa) Guttmann (Toszek, 3 juli 1899 – Aylesbury, 18 maart 1980) was een Duitse neuroloog die de oprichter was van de Paralympics. Hij wordt beschouwd als een van de stichters van de gehandicaptensport.

Guttmann werkte tot 1939 in het Joodse Hospitaal van Breslau, waar hij werd gezien als een van de beste neurologen in het Duitsland van die tijd. In 1939 werd hij door het opkomende nationaalsocialisme gedwongen om naar Engeland te vluchten.

Door de toenmalige Engelse regering werd hij in 1944 gevraagd om het "National Spinal Injuries Centre" (Nationaal Centrum voor Ruggengraatbeschadigingen) op te richten. Dit werd gevestigd in het ziekenhuis van Stoke Mandeville bij Londen. Hij kreeg de leiding over dit centrum, een post die hij tot 1966 zou bezetten. Guttmann beschouwde sport als een therapiemethode voor zijn patiënten. Door aan sport te doen, meende hij, zouden de patiënten én een betere fysiek én meer zelfvertrouwen kweken.

Rond 1952 waren de "Stoke Mandeville Games for the disabled" (Stoke Mandeville-Spelen voor gehandicapten) uitgegroeid tot een internationaal evenement, met 130 deelnemers uit allerlei landen. Dit maakte veel indruk op Olympische officials en de internationale gemeenschap. Hierom werd Guttmann in 1956 onderscheiden met de "Fearnley Cup", een onderscheiding voor uitmuntende bijdragen aan het Olympisch ideaal.

De groei van de "Stoke Mandeville-Spelen" had zich intussen doorgezet. Dit leidde tot de eerste Paralympische spelen in Rome in 1960, die zoals alle Paralympische spelen tot vandaag de dag, gehouden werden na de Olympische Spelen. Guttmann richtte ondertussen in Engeland de "British Sports Association of the Disabled" (Britse Gehandicaptensportbond) op.

Voor zijn verdiensten kreeg "Sir" Guttmann wereldwijde erkenning en werd hij onderscheiden met de benoeming tot Officier in de Orde van het Britse Rijk en later werd hij bevorderd tot Commandeur in dezelfde orde.


</doc>
<doc id="339492" url="https://nl.wikipedia.org/wiki?curid=339492" title="Martinus van Marum">
Martinus van Marum

Martin(us) van Marum (Delft, 20 maart 1750 – Haarlem, 26 december 1837) was een Nederlands arts, natuuronderzoeker en chemicus. Onder zijn supervisie als eerste directeur van het Teylers Museum werd de grootste elektriseermachine van zijn tijd gebouwd.

Martinus werd geboren in 1750 te Delft, als de zoon van Petrus van Marum en Cornelia van Oudheusden. Zijn vader was gepromoveerd in 1736 als landmeter, landbouwkundige en ingenieur aan de Universiteit van Groningen. Petrus verhuisde naar Delft waar hij Cornelia trouwde in 1744. Tien jaar later kocht hij in Delft de plateelbakkerij "De Romein", waar hij als meesterbakker werkte. Hun zoon Martinus volgde in Delft de Latijnse school. In 1764 verkocht hij "De Romein" en verhuisde hij met zijn gezin terug naar Groningen.

Daar schreef Martinus zich in aan de universiteit als student in de wijsbegeerte en de medicijnen. Door zijn leermeester Petrus Camper raakte hij bevlogen van de botanie. Hij haalde zijn doctoraal in de natuurwetenschappen in 1773 op een dissertatie over plantbewegingen en sapstromen; stadhouder Willem V was hierbij aanwezig in zijn hoedanigheid als beschermheer van de universiteit. In hetzelfde jaar promoveerde Van Marum tot doctor in de medicijnen.

Van 1776 tot 1780 was hij werkzaam als geneesheer in Haarlem. Hoewel hij in andere steden veel meer kon verdienen koos hij voor Haarlem vanwege het bloeiende intellectuele leven en de genootschappen die deze stad rijk was. Al snel ontwikkelde hij zich als (onbezoldigd) lector in de wijsbegeerte en wiskunde. In het openbaar gaf hij lessen aan de Haarlemse burgerij.

Op 21 mei 1777 werd hij door de Hollandsche Maatschappij der Wetenschappen aangesteld als directeur van hun Naturaliën Kabinet (feitelijk het eerste natuurhistorisch museum van Nederland) dat een collectie opgezette dieren bevatte. Daar was hij ook bijna een halve eeuw nauw betrokken bij het bedenken van hun prijsvragen. In 1782 huwde hij Joanna Bosch (1739-1821), de rijke en enig dochter van Jan Bosch (1713-1780), drukker van de "Verhandelingen" van de Hollandsche Maatschappij der Wetenschappen, en Catharine Blauuwduyf. Van Marum had haar leren kennen omdat hij de huisarts van de familie Bosch was.

In 1779 werd Van Marum lid van Teylers Tweede Genootschap en dacht mee over de indeling van het in aanbouw zijnde Teylers Museum. In 1784 werd hij daarnaast aangesteld als directeur (conservator) van zowel de "Teyler's Physisch en Naturaliën Kabinetten" maar ook van de Teylers Bibliotheek.

In 1821 overleed Van Marums vrouw, Joanna. Hoewel het huwelijk kinderloos was gebleven beviel zijn huishoudster Josina Keer acht jaar later van een buitenechtelijke zoon die ze Martinus noemde. Na een kort ziekbed overleed Van Marum in 1837 op 87-jarige leeftijd. Hij werd op 2 januari 1838 in Overveen begraven.

Toen Camper zich in 1773 terugtrok hoopte Van Marum dat hij diens leerstoel botanie zou krijgen, maar de universiteit passeerde hem ten gunste van een andere leerling van Camper, Wynoldus Munniks. Hij keerde op slag de botanie de rug toe en besloot zich geheel te wijden aan de studie van de elektrostatica. Samen met een vriend, de instrumentmaker Gerhard Kuyper, bouwde hij een elektriseermachine die in haar geheel onder een klok van een luchtpomp kon worden geplaatst. Resultaten van proeven met deze elektriseermachine, die hij in 1776 in "Verhandeling over het electrizeeren" publiceerde, werden in de wetenschappelijke wereld enthousiaste ontvangen.

Naast elektriciteit deed Van Marum ook (chemisch) onderzoek naar gassen. Van Marums belangstelling hiervoor bleek uit zijn met goud bekroonde antwoord op de eerste prijsvraag die in 1778 door Teylers Tweede Genootschap was uitgeschreven. In zijn verhandeling over "Gephlogisteerde en gedephlogisteerde luchten" beschreef hij dat hij gevonden had dat er een volumevermindering optrad bij een elektrische ontlading op een afgesloten hoeveelheid dampkringlucht. Een jaar later trad Van Marum, als opvolger van Cornelis Elout, toe tot Teylers Tweede Genootschap; van 1804 tot zijn overlijden bekleedde hij zelfs het voorzitterschap ervan.

In 1783 werd Van Marum benoemd tot corresponderend lid van prestigieuze Franse Académie des Sciences en in 1789 lid van de Royal Society. Hij is lid geweest van de Nederlandse vereniging van chemici van 1790 tot 1808. Op 19 mei 1794 volgde Van Marum Christianus van der Aa (1718-1793) op als secretaris van de Hollandse Maatschappij der Wetenschappen, een functie die hij vervulde tot aan zijn overlijden in 1837. Met zijn tact en wetenschappelijke relaties wist hij de Haarlemse collecties ongeschonden door de Franse Republiek (1793-1813) te leiden. Na herstel van de monarchie was hij actief betrokken bij de oprichting van het Koninklijk Instituut van Wetenschappen, Letteren en Schoone Kunsten, de voorloper van het huidige Koninklijke Nederlandse Akademie van Wetenschappen. In 1814 werd hij door koning Willem I benoemd tot Ridder in de Orde van de Nederlandse Leeuw.

Van Marum was nauw betrokken bij de aankoop en het ontwerp van de grote elektriseermachine, gebouwd door de Engelse instrumentenmaker John Cuthbertson. Met deze elektriseermachine onderzocht hij tot ongeveer 1798 de invloed van elektriciteit op verschillende materialen, planten, dieren en zelfs mensen. Maar Van Marum nam zijn taak tot onderzoek voor het algemeen nut ook zeer serieus, en hij deed in het kader van zijn aanstellingen onderzoek naar enkele zeer praktische toepassingen van wetenschap. Zo deed hij onderzoek naar een efficiënte ventilatie voor oorlogsschepen, een manier om snel grote hoeveelheden voedsel te bereiden in de armenzorg (snelkookpan), een draagbare brandspuit, een toestel voor drenkelingenzorg en bliksemafleiders.

Vanaf 1798 nam de interesse in de chemie en statische elektriciteit sterk af en legde Van Marum zich meer toe op de paleontologie, mineralogie en de geologie. In 1784 schafte hij al een schedel aan van een Mosasaurus, gevonden in Limburg, en na 1798 legde hij uitgebreide verzamelingen aan op deze takken van wetenschap. Hij kocht collecties op bij veilingen, handelaren en tijdens zijn Europese reizen. In 1802 schafte hij bijvoorbeeld een collectie perenhouten kristalmodellen van René Just Haüy aan.

In 1803 sloot Van Marum de plantkunde weer in de armen. Oorzaak was een ruzie tussen hem en Directeur Adriaan van Zeebergh – met wie hij een levenslange vete voerde. Deze had Van Marum laten weten dat het definitief afgelopen moest zijn met het tot ‘kolossale hoogte’ verheffen van de museumcollectie. Van Zeebergh boog het beleid van Teylers Stichting om naar meer liefdadigheid en minder wetenschap. Aan zijn buitenverblijf 'Plantlust' aan het Spaarne hield Van Marum zich intensief bezig met het kweken van vooral exotische gewassen. Vanaf 1803 besteedde hij dan ook aanzienlijk minder tijd aan het werk voor en in Teylers Museum.

Van Marum had een groot internationaal wetenschappelijk netwerk opgebouwd. Dit deed hij door middel van enkele internationale reizen tussen 1782 en 1802, en vele briefwisselingen die hij onderhield met wetenschappelijke voorlopers. Van Marum bekostigde zijn reizen voornamelijk zelf, wat mogelijk was door zijn huwelijk met Joanne Bosch.

In 1782, kort na zijn trouwen, ging hij met zijn vrouw naar de Oostenrijkse Nederlanden (Brabant en Luik) en bezocht hij Aken – in zijn verslag ligt de nadruk echter vooral op de kabinetten en collecties die hij daar bezocht. In 1785 bezocht hij ruim een maand Parijs, en tijdens deze reis lag de nadruk vooral op de elektriciteit, en ontmoette hij diverse kopstukken in de wetenschap – waaronder toenmalig ambassadeur naar Frankrijk en wetenschapper Benjamin Franklin en de geoloog Barthélemy Faujas de Saint-Fond – en kreeg hij voldoende terugkoppeling en suggesties voor verder onderzoek en correspondentie.

In 1786 was Duitsland aan de beurt, waar hij voornamelijk de mijnen en verzamelingen in Saksen bezocht maar ook langs veel andere Duitse steden aandeed. Hij correspondeerde met diverse wetenschappers in Halle, en mede dankzij die contacten werd hij later, in 1820, ook corresponderend lid van de in 1652 opgerichte "Deutsche Akademie der Naturforscher Leopoldina". Dit genootschap had in Freiburg een uitgebreid mineralenkabinet, wat hij samen bezocht met Toussaint von Charpentier, hoogleraar aan de Bergakademie. Ook in 1787 (Mannheim en Straatsburg) en 1790 (Göttingen) deed hij Duitsland aan.

In 1790 reisde Van Marum af naar Engeland, waar hij in Londen zijn vriend Jan Ingen-Housz bezocht, maar het doel was om lid te worden van de Royal Society. Hij probeerde hiervoor in een goed blaadje te komen bij Sir Joseph Banks, de voorzitter van de Society, maar het zou uiteindelijk nog tot 1798 duren voor hij daadwerkelijk lid zou worden. Hij bezocht daarnaast diverse instrumentenmakers in het land en bestelde er ook enkele instrumenten voor het museum.

In 1796 bezocht hij nogmaals kort Parijs, en in 1798 volgde een langduriger bezoek aan Midden-Duitsland met enkele musea en aluinmijnen. Hij bezocht er ook enkele van de Duitse bekende wetenschappers waar hij wederom een langduriger relatie mee aanknoopte. Aan het einde van zijn reis kwam hij ook in contact met de hertog van Gotha en Goethe in Weimar. In 1802 volgde zijn laatste grote reis naar Duitsland, Zwitserland en Frankrijk – met een sterke nadruk op de geologie en mineralogie.

Van Marum was bij zijn reizen niet alleen bezig met het vergaren van kennis, maar maakte ook van de gelegenheid gebruik om zijn contacten aan te halen met de wetenschappelijke top en nieuwe contacten aan te leggen. Mede dankzij de reizen onderhield hij een vrij uitgebreide correspondentie met zo'n 300 personen, waarvan er 2500 brieven bewaard zijn gebleven waarin wetenschappelijk werd onderhouden en uitkomsten van experimenten werden uitgewisseld. Daarnaast schafte hij op de reis spullen aan en maakte hij afspraken om samples uit te wisselen.






</doc>
<doc id="339641" url="https://nl.wikipedia.org/wiki?curid=339641" title="Fumaarzuur">
Fumaarzuur

Fumaarzuur of "trans"-2-buteendizuur is een organisch zuur, meer specifiek een dicarbonzuur, met als brutoformule CHO. Het is een kleurloze kristallijne vaste stof met een fruitachtige smaak. Het komt van nature voor in de meeste vruchten en groenten. Fumaarzuur wordt aangetroffen in onder meer de gewone duivenkervel, "Boletus fomentarius var. pseudo-igniarius", korstmos en IJslands mos.

Fumaarzuur werd voor het eerst bereid uit wijnsteenzuur. Een mogelijke synthese is de oxidatie van furfural met een chloraat (zoals natrium- of kaliumchloraat) in aanwezigheid van een op vanadium gebaseerde katalysator (meestal vanadium(V)oxide).

De huidige industriële synthesemethode is gebaseerd op de katalytische isomerisatie van maleïnezuur in een sterk zure oplossing. Maleïnezuur is beschikbaar uit de hydrolyse van maleïnezuuranhydride, dat op zijn beurt bereid wordt door benzeen of butaan katalytisch te oxideren.

Fumaarzuur is een zwak diprotisch zuur waarvan de zuurconstanten 3,03 en 4,44 bedragen. Het is een uitstekend dienofiel in Diels-Alder-reacties wegens aanwezigheid van het elektronenarme alkeen. Tevens ondergaat deze dubbele binding gemakkelijk additiereacties met bijvoorbeeld waterstofhalogeniden.

Zouten en esters van fumaarzuur worden fumaraten genoemd. Dimethylfumaraat wordt bijvoorbeeld gebruikt bij de behandeling van psoriasis. De esters kunnen gemakkelijk bereid worden door fumaarzuur en een alcohol met elkaar te laten reageren, in aanwezigheid van een zure katalysator (meestal zwavelzuur of "p"-tolueensulfonzuur). De zouten kunnen bereid worden uit een klassieke zuur-basereactie met een sterke base.

Fumaarzuur sublimeert rond 290°C.

Fumaarzuur wordt gebruikt bij de productie van polyester harsen, polyolen, verven en appelzuur.

Het wordt algemeen gebruikt als voedingsadditief en dieetsupplementen en soms ter vervanging van wijnsteenzuur in dranken en bakpoeder. Het E-nummer van fumaarzuur is E297.

Fumaarzuur wordt soms gebruikt in de behandeling van psoriasis en leidt tot een remming van de groei van cellen van de opperhuid.

Fumaarzuur wordt door de cellen gebruikt voor de productie van energie uit voedsel met behulp van adenosinetrifosfaat. De menselijke huid maakt onder invloed van zonlicht ook fumaarzuur aan.

Fumaarzuur is schadelijk en irriterend voor de ogen en het maag-darmstelsel. Contact met de huid kan leiden tot lichte irritatie. Fumaarzuur is toxisch voor de longen en de slijmvliezen. Langdurig of herhaalde blootstelling kan leiden tot orgaanschade.



</doc>
<doc id="339675" url="https://nl.wikipedia.org/wiki?curid=339675" title="Plantensterolen">
Plantensterolen

Fytosterolen, plantaardige sterolen of plantensterolen vormen een groep cholesterolachtige stoffen, die in de celmembranen van bepaalde plantensoorten, zoals noten en sojaboon, voorkomen. Het zijn witte poeders met een karakteristieke geur, onoplosbaar in water en oplosbaar in alcoholen.

Deze stoffen worden weliswaar nauwelijks door het menselijke lichaam opgenomen, maar zorgen ze er wel voor dat er minder cholesterol vanuit de darmen wordt opgenomen. De opname van cholesterol in de micellen van de darmen wordt geblokkeerd, waardoor er minder cholesterol wordt opgenomen en het LDL-cholesterolgehalte in het bloed verlaagd wordt. Ondanks een goed gedocumenteerde LDL-cholesterol verlagende werking is er nog geen wetenschappelijk bewijs van enig heilzaam effect op het voorkomen of behandelen van hart- en vaatziekten.

Tegenwoordig probeert men deze stoffen uit planten te winnen met als doel deze als een additief aan producten toe te voegen. Het consumeren van deze producten zal gunstige effecten op de cholesterolgehaltes hebben.
In Japan en de Verenigde Staten zijn al veel van deze producten op de markt, waarin plantensterolen verwerkt zijn.
In de Europese Unie heeft men tot dus ver niet veel artikelen op de markt, mede door zeer strenge voorschriften.

In Nederland zijn een aantal dieetmargarines op de markt met plantaardige sterolen. Daarnaast zijn er ook voedingssupplementen verkrijgbaar met een vaste hoeveelheid plantensterolen per tablet.

Plantensterolen worden gebruikt in voeding, medicijnen en cosmetica.

Een dagelijkse dosis van 1 tot 3 gram wordt aanbevolen, waardoor het LDL-cholesterolgehalte in het bloed met gemiddeld 10% wordt verlaagd. Bij langdurig gebruik kan het vitamine A-gehalte in het lichaam iets dalen, wat ongewenst is bij kinderen, zwangere vrouwen en vrouwen die borstvoeding geven.

Bij mensen die lijden aan de stofwisselingsziekte fytosterolemie kunnen plantensterolen het risico op een hartinfarct vergroten. Deze zeldzame ziekte komt voor bij een op de miljoen mensen.

Naamgeving van sterolen:

Onderstaand een lijst van algen met de verschillende soorten sterolen en met bij benadering de gehaltes. (Data van de review door Volkman, 1986).
A = 22-dehydrocholesterol (cholesta 5,22E dien-3b-ol) 
B = 24methylene cholesterol

Plantensterolen komen voor in landplanten en slechts sporadisch in eencellige algen. Hierdoor kan de hoeveelheid van β-sitosterol in grondmonsters gebruikt worden als biomerker voor de herkomst van de grond of eventuele vermenging van grond met slib.

De aanwezigheid van brassicasterol samen met alfa-linoleenzuur en erucazuur is een indicator van het vermengen van sojaolie en zonnebloemolie met het goedkopere koolzaadolie. Ook kan de hoeveelheid koolzaadolie aangetoond worden, omdat koolzaadolie ongeveer 1400 mg/kg brassicasterol bevat en sojaolie en zonnebloemolie geen brassicasterol bevat.



</doc>
<doc id="339896" url="https://nl.wikipedia.org/wiki?curid=339896" title="Medisch Centrum de Klokkenberg">
Medisch Centrum de Klokkenberg

Voormalig Medisch Centrum de Klokkenberg was een rooms-katholiek sanatorium voor Tuberculose-patiënten ten zuiden van de Nederlandse stad Breda. 

Het ziekenhuis werd in 1951-1953 gebouwd en ligt aan de Galderseweg, met uitzicht over het Mastbos en het Markdal. Voor de bouw van het sanatorium werd door de Brabantse bevolking een miljoen gulden bijeengebracht. De patiënten werden tot 1969 verpleegd door de Zusters Franciscanessen. 

Nadat het aantal patiënten terugliep, werden de activiteiten van De Klokkenberg verbreed. Er werden nieuwe afdelingen toegevoegd, zoals de thoraxkliniek (hartchirurgie), de long- en astmakliniek, allergologie en immunologie en een kliniek voor de behandeling van epileptische patiënten (Hans Bergerkliniek). Ook had de Klokkenberg een afdeling voor kinder- en jeugdpsychiatrie.

In de jaren 90 raakte het centrum steeds verder in de problemen. De Klokkenberg had te lijden onder de schaalvergroting in de medische zorg, maar ook aan voortdurende interne conflicten, vooral bij de thoraxafdeling. Dit leidde ertoe dat in 1997 de thoraxkliniek werd ondergebracht bij het toenmalige Ignatiusziekenhuis aan de Molengracht in Breda. De overige afdelingen bleven zelfstandig voortbestaan totdat in 2001 De Klokkenberg geheel werd ontmanteld. De long- en astmakliniek werd ondergebracht bij het revalidatiecentrum, de GGZ nam de afdeling jeugdpsychiatrie over, en de afdeling allergologie en immunologie werd ondergebracht bij het Amphia Ziekenhuis. Alleen de Hans Bergerkliniek bleef zelfstandig bestaan onder een nieuwe stichting. Deze kliniek is nog lange tijd gevestigd geweest aan de Galderseweg, maar verhuisde in mei 2006 naar nieuwbouw nabij de Oosterhoutse vestiging van het Amphia ziekenhuis.

De Eindhovense woonzorggroep Vitalis kocht de Klokkenberg in 2006 met de bedoeling om er een seniorencampus van te maken, maar liet dat plan in 2015 varen.

Het sanatoriumgebouw is ontworpen door architecten Kees de Bever en Kees van Moorsel in traditionalistische stijl. De park- en tuinaanleg is ontworpen door Jan Bijhouwer. De Klokkenberg werd in 2007 voorgedragen voor rijksbescherming als wederopbouwmonument van de verzorgingsstaat tussen 1940 en 1958. Het gebouwencomplex is onder te verdelen in een hoofdgebouw, verpleeggebouwen, kapel, economiegebouw, binnenplaatsen en galerijen. Het hoofdgebouw met de verpleegvleugels voor tuberculosepatiënten is gericht op het zuidoosten zodat het veel zonlicht zou binnenkrijgen en een wijds uitzicht op het beekdal van de Mark heeft. Het gebouw heeft een symmetrische opzet waarbij de kapel in de as staat en de bouwmassa's door gangen zijn verbonden. Sinds 2010 is het een rijksmonument.



</doc>
<doc id="340012" url="https://nl.wikipedia.org/wiki?curid=340012" title="Torsio testis">
Torsio testis

Torsio testis ("ICD-10" N44) is een pijnlijke aandoening waarbij de zaadstreng naar de zaadbal (testikel) is gedraaid ("torsio" betekent "draaiing"). Hierdoor wordt de bloedtoevoer naar de zaadbal afgekneld. Omdat dit binnen enkele uren tot onherstelbare beschadiging van de testis kan leiden is torsio testis een medisch spoedgeval. Vanwege het risico op afsterving (necrose) van de zaadbal, moet bij verdenking op een torsio testis zo spoedig mogelijk contact op worden genomen met een arts. De aandoening komt vooral voor bij mannen tussen 12 en 25 jaar en zelden of nooit bij beide teelballen tegelijk. De aandoening kan aangeboren zijn en ontstaat spontaan, maar kan ook worden veroorzaakt door inspanning. De belangrijkste alternatieve diagnose is een ontsteking van de (bij)bal; gezien de potentieel ernstige gevolgen van het missen van de torsie wordt een pijnlijke testis, zeker in deze leeftijdsgroep, beschouwd als een torsio tot het tegendeel is bewezen.


Behandeling van een torsio testis vindt plaats door middel van chirurgische correctie: terugdraaien van de bal onder direct zicht. Dit dient binnen zeer korte termijn (d.w.z. binnen 4-6 uur) na het ontstaan van de aandoening) te gebeuren. De draaibaarheid van beide testikels wordt hierna beperkt door de testikel in het scrotum vast te zetten. Dit heet orchidofixatie. Zo wordt het risico om opnieuw een torsio testis te ontwikkelen aanzienlijk kleiner. Deze correctie vindt normaal op beide zaadballen tegelijk plaats. Wanneer niet tijdig wordt ingegrepen, sterft de testikel af (binnen vijf à zes uur). In dit geval dient men de zaadbal te verwijderen (orchidectomie). Tijdens de operatie kijkt de chirurg of na terugdraaien de bloedddoorstroming zich herstelt. Gebeurt dit niet , dan wordt de testis verwijderd. Voor de vruchtbaarheid van de patiënt heeft dit meestal geen gevolgen - de andere testis maakt voldoende zaadcellen en hormonen voor een normale fertiliteit.
Het is wel mogelijk dat er zelfs na na enkele dagen nog een partiële activiteit plaatsvindt in de testikel (aan de rand). Dan moet de testikel niet verwijderd worden en dan zal de andere testikel de zaadproductie in de toekomst compenseren.

Een chirurg met voldoende ervaring kan in enkele minuten de bloedtoevoer zonder heelkundige ingreep herstellen door de zaadbal terug te draaien. (Als hij correct raadt welke kant de bal op was gedraaid). Deze ingreep is niet pijnloos en standaard in ontwikkelingslanden waar operatie geen evidente optie is. In de Westerse wereld zal men om het risico te beperken achteraf alsnog een chirurgische correctie uitvoeren, waarbij de zaadbal(len) worden vastgezet.


</doc>
<doc id="340088" url="https://nl.wikipedia.org/wiki?curid=340088" title="Maarten Jagermeester">
Maarten Jagermeester

Maarten Jagermeester (Herentals, 2 augustus 1951), een pseudoniem van Frans Van Tendeloo, is een Vlaams kinderboekenschrijver en dierenarts.
Maarten is opgegroeid op een boerderij en omdat hij zoveel van dieren hield, is hij dierenarts geworden. Het schrijven was eerst een hobby, maar ondertussen heeft hij toch al meer dan twintig boeken neergepend. Jagermeester (een afleiding van de bessenlikeur Jägermeister) heeft ook een vaste rubriek in het hondentijdschrift "Woef".

Zijn boeken gaan steeds over het welzijn van dieren. Zijn inspiratie haalt hij telkens uit voorvallen die in zijn praktijk gebeuren. Jagermeesters boeken bevatten veel afwisseling; telkens weet hij de dieren en hun gewoontes zeer treffend en in een jeugdige taal in beeld te brengen. De auteur vindt humor in zijn werk erg belangrijk. Toch schrikt hij er niet voor terug om ook ernstigere thema's - zoals proeven op dieren - in zijn werk aan bod te laten komen.




</doc>
<doc id="340209" url="https://nl.wikipedia.org/wiki?curid=340209" title="Biventriculaire pacemaker">
Biventriculaire pacemaker

Een biventriculaire pacemaker is een pacemaker voor patiënten met systolisch hartfalen.

Bij een deel van de patiënten met systolisch hartfalen trekt de linkerhartkamer niet meer synchroon samen. Indien sprake is van een vertraagd samenknijpen van de vrije wand van de linkerkamer, kan met een biventriculaire pacemaker gezorgd worden dat de vrije wand meer gelijktijdig met het ventrikelseptum (dit is het tussenschot tussen de linker- en de rechterhartkamer) samenknijpt. De bedoeling is dus de synchronie van de contractie te verbeteren en daarmee dus ook de pompfunctie van het hart. Bij circa 70% van de patiënten die voor een biventriculaire pacemaker in aanmerking komen, leidt implantatie van een biventriculaire pacemaker ook tot een verbetering van de conditie en een afname van de kortademigheid. Daarnaast is een verbetering van de levensverwachting aangetoond.
Meestal bevatten deze biventriculaire pacemakers ook een ICD-functie, zodat doorgaans van een biventriculaire ICD wordt gesproken. Niet bij iedereen hoeft de ICD-functie echter aan te staan. 

Over het algemeen worden er drie draden in het hart gelegd: 


Indien sprake is van chronisch boezemfibrilleren dan vervalt in het algemeen de draad in de rechterhartboezem.
De ingreep wordt in een beperkt aantal ziekenhuizen uitgevoerd.



Aangezien de implantatie van een biventriculaire pacemaker slechts in 2/3 van de gevallen verbetering van de conditie geeft, wordt veel onderzoek gedaan naar het optimaliseren van de indicatiestelling, en de optimalisering van het positioneren van de linkerkamerlead.


</doc>
<doc id="340212" url="https://nl.wikipedia.org/wiki?curid=340212" title="Implanteerbare cardioverter-defibrillator">
Implanteerbare cardioverter-defibrillator

Een implanteerbare cardioverter-defibrillator, ook wel in het Engels Implantable Cardioverter Defibrillator, afgekort ICD, is een inwendige defibrillator. Dit is een apparaatje dat een hevige elektrische schok aan het hart kan geven in het geval van een levensbedreigende hartritmestoornis. De patiënt krijgt de schok, anders dan bij een defibrillatie van buiten, nu van binnenuit toegediend. Moderne ICD's hebben ook functies die voorheen door pacemakers werden verricht. Daarnaast heeft een ICD soms ook een werking als een biventriculaire pacemaker

De ICD bewaakt continu het hartritme. Zolang dat binnen normale grenzen ligt, doet de ICD niets. Wordt het hartritme te traag (afhankelijk van de instelling, meestal kleiner dan 40-45 slagen per minuut) dan gaat hij net als een pacemaker het hart met (niet gevoelde) elektrische schokken stimuleren.
Als het hartritme te hoog is, dan zijn er twee opties:

Een ICD-schok is een krachtige elektrische puls van maximaal 37 joule die in bijna 100% van de gevallen ernstige hartritmestoornissen beëindigt. Bij een ernstige hartritmestoornis is er sprake van onvoldoende bloedcirculatie en verliest de patiënt binnen seconden volledig of gedeeltelijk het bewustzijn.

Men spreekt van een onterechte schok wanneer de ICD een schok geeft, zonder dat er sprake was van een levensbedreigende ritmestoornis. Een schok, terecht of onterecht, kan door een niet-bewusteloze patiënt als pijnlijk worden ervaren.

De indicaties zijn in te delen in 2 groepen, namelijk uit profylactisch oogpunt en uit therapeutisch oogpunt.
Profylactisch betekent dat er een sterk verhoogd risico is op het ontstaan van ventrikelfibrilleren, maar dit nog nooit heeft plaatsgevonden. Therapeutisch betekent dat er al een levensbedreigende kamerritmestoornis is geweest, hetzij ventrikelfibrilleren hetzij een symptomatische ventrikeltachycardie. 
Profylactische indicaties

Therapeutische indicaties.

De levensduur van huidige ICD's is ongeveer 8 tot 10 jaar en is afhankelijk van het aantal afgegeven schokken en het aantal overige therapieën die de ICD geeft (pacen en overpacen). De levensduur wordt bepaald door de batterij. Vervangen van de batterij is niet mogelijk, de hele ICD moet dan vervangen worden. De in het hart liggende elektrode kan vaak wel opnieuw gebruikt worden.

Nog nieuwer zijn de subcutane ICD's. Doordat ICD-batterijen steeds krachtiger worden, hoeft de ICD niet meer met draden naar het hart aangebracht te worden. Dit voorkomt gevaarlijke infectieproblemen, aangezien de ICD en de elektrodes zich dan tussen de ribben en de huid bevinden. Daardoor wordt de operatie een stuk eenvoudiger. Een ICD wordt tegenwoordig veelal onder plaatselijke verdoving geplaatst.



</doc>
<doc id="340220" url="https://nl.wikipedia.org/wiki?curid=340220" title="ACE-remmer">
ACE-remmer

ACE-remmers zijn medicijnen die de werking van angiotensine I converterend enzym (ACE) in de weefsels en het bloedplasma remmen. Ze worden voorgeschreven bij essentiële hypertensie (hoge bloeddruk), chronisch hartfalen (in combinatie met diuretica (plaspillen) en zo nodig digoxine en beta-blokker), een gestoorde linkerventrikelfunctie (EF<40%) en bij diabetische nefropathie met macroproteïnurie bij type I diabetes.

ACE-remmers verminderen de activiteit van het "renine-angiotensine-aldosteronsysteem" (RAAS). Angiotensinogeen wordt gesynthetiseerd in de lever. Renine (gevormd in de nier) zet angiotensinogeen om in angiotensine I, en ACE zet angiotensine I om in angiotensine II. Angiotensine II is een stof met een krachtige vaatvernauwende werking. Een ACE-remmer remt de werking van ACE waardoor de omzetting van angiotensine I in angiotensine II vermindert. Doordat de vorming van angiotensine II wordt geremd, wordt vaatvernauwing verminderd, en dus wordt de bloeddruk verlaagd. Door de verlaging van de bloeddruk wordt het hart minder belast (afterloadreductie), waardoor bij hartfalen het hart tegen een lagere weerstand in kan pompen.

Angiotensine II induceert ook de productie van aldosteron. Aldosteron heeft een stimulerend effect op de natrium- en water-retentie, oftewel de nieren gaan zout en water vasthouden. Hierdoor stijgt het bloedvolume en daarbij ook de bloeddruk. De belangrijkste functie van een ACE-remmer is de rem van de aanmaak van aldosteron en daarbij een rem op het toenemen van het bloedvolume en van de bloeddruk.

De groep van ACE-remmers omvat de prodrugs benazepril, cilazapril, enalapril, fosinopril, perindopril, quinapril, ramipril, trandolapril en zofenopril (die hydrolyseren tot de werkzame stof) evenals captopril en lisinopril.


</doc>
<doc id="340446" url="https://nl.wikipedia.org/wiki?curid=340446" title="Harm Kuipers">
Harm Kuipers

Harm Kuipers (Donderen, 22 november 1947) is een voormalig Nederlands langebaanschaatser en arts.

Het hoogtepunt van de schaatscarrière van Kuipers was het behalen van de wereldtitel allround in 1975 te Oslo, nadat hij in 1974 tweede was geworden. Eerder in 1975 was hij eveneens tweede geworden bij de Europese kampioenschappen.

Kuipers was een bijzonder iemand in de Nederlandse schaatswereld, omdat hij zijn eigen trainer was en geen deel uitmaakte van de kernploeg. Bovendien wist hij de schaatssport te combineren met een studie geneeskunde aan de rijksuniversiteit Groningen. Tot 2012 was Harm Kuipers hoogleraar bewegingswetenschappen aan de Universiteit Maastricht.

Kuipers is lid en hoofd van de medische commissie van de ISU. Schaatsster Claudia Pechstein eiste in 2009 het vertrek van de arts uit deze functie, omdat naast Pechstein nog een schaatser verdacht werd van "abnormale bloedwaarden", maar die persoon - in tegenstelling tot Pechstein - wel een medisch attest kreeg. Op 23 december 2016 sprak Kuipers in "Langs de Lijn En Omstreken" met Robbert Meeder over "de frustrerende en vermoeiende zaak-Pechstein" en maakte hij bekend aangifte van bedreiging te hebben gedaan bij de Duitse politie door Pechsteins vriend Matthias Grosse. Bij het WK Allround in Berlijn zou Grosse dit hebben geuit: "Zo stapte die man (Grosse, red.) ineens op me af en hij zei heel dreigend: met jou reken ik nog af!".

Bij Kuipers werd begin 2010 een ernstige vorm van prostaatkanker geconstateerd. In november 2011 kwam daar nog slokdarmkanker bij. Hij besloot voor kwaliteit van leven te kiezen en niet voor het maximale oncologische resultaat. Vaak wordt door de arts voorgesteld om het grootste deel van slokdarm en maag te verwijderen, maar dat gaat gepaard met een grote kans op complicaties en een normaal eet- en leefpatroon is dan niet meer mogelijk. Hij liet dus de tumor zoveel als mogelijk is verwijderen zonder zijn slokdarm en maag op te offeren, waarbij dan de prognoses wel een stuk slechter zijn. Kuipers is uitermate open over zijn ziekte en hoopt door middel van interviews en publicaties anderen hiermee te helpen.

Sinds 2010 is Kuipers Officier in de Orde van Oranje-Nassau.


</doc>
<doc id="340519" url="https://nl.wikipedia.org/wiki?curid=340519" title="Jean Stas">
Jean Stas

Jean Servais Stas (Leuven, 21 augustus 1813 - Sint-Gillis, 13 december 1891) was een Belgisch scheikundige gespecialiseerd in de analytische chemie.

Jean Stas was de zoon van een slotenmaker, afkomstig van Sint-Truiden. Stas promoveerde aan de Rijksuniversiteit Leuven in de geneeskunde. Later ging hij over naar de studie van de scheikunde en ging in 1837 werken aan de École Polytechnique in Parijs onder leiding van Jean-Baptiste Dumas, met wie hij de atoommassa van koolstof bepaalde.

In 1840 werd hij benoemd tot professor aan de Koninklijke Militaire School in Brussel (1841 - 1865). Hij verkreeg internationale erkenning voor het bepalen van atoommassa's met een precisie die tot dan toe nooit was bereikt. Hij deed dit onder andere voor zilver, stikstof, chloor en lood.

Als toxicoloog werd hij bekend door het ontwikkelen van een methode (onder andere met behulp van wijnsteenzure alcohol) voor het isoleren en kwalitatief aantonen van bepaalde alkaloïden. In 1851 kon hij bewijzen dat graaf Hippolyte Visart de Bocarmé zijn schoonbroer Gustave Fougnies had vergiftigd met nicotine-extracten van de tabaksplant. Het was de eerste keer dat alkaloïden als bewijsmateriaal gebruikt werden in de forensische geneeskunde.

Stas ging in 1869 met pensioen vanwege problemen met zijn stem ten gevolge van een keelaandoening. Hij werd later benoemd tot commissaris van de Belgische Munt, maar nam ontslag in 1872 omwille van onenigheid met de monetaire politiek van de regering.
In 1886 werd hij in zijn geboortestad uitbundig gevierd, bij die gelegenheid werd ook een straat (de oude Schoonzichtstraat/Rue de Belle Vue) naar hem omgedoopt, de huidige Jan Stasstraat in Leuven. Ook in Brussel is er een zijstraat van de Louizalaan naar hem vernoemd.




</doc>
<doc id="340553" url="https://nl.wikipedia.org/wiki?curid=340553" title="Parelketting (aandoening)">
Parelketting (aandoening)

Parelketting of pearly penile papules (ook wel P3 of corona divina genoemd) zijn kleine, kegelvormige papillen, die bij sommige mannen in meerdere of mindere mate aan de basis van de eikel voorkomen. De papillen variëren in grootte en zijn slechts zelden groter dan 1 millimeter in doorsnede. Het aantal papillen kan uiteenlopen van enkele tot meer dan honderd. Ze zijn vleeskleurig tot wit. Waarschijnlijk heeft 20 à 30% van alle mannen de papillen in meerdere, of mindere mate; uit onderzoek is gebleken dat de papillen minder vaak voorkomen bij besneden mannen ten opzichte van onbesneden mannen.

Vaak wordt parelketting verward met genitale wratten; het is echter geen geslachtsziekte, maar een variant van de normale mannelijke anatomie. De papillen zijn dus niet seksueel overdraagbaar. Parelketting wordt vaak voor het eerst zichtbaar in de adolescente periode.

De 'diagnose' kan met een enkele blik met zekerheid worden gesteld. Behandeling is medisch gezien niet nodig. De papillen zouden volgens sommigen in aantal en zichtbaarheid afnemen naarmate de leeftijd vordert. Er is geen verband tussen de papillen en hygiëne. De parelketting kan behandeld worden met een koolstofdioxidelaser.

Veel mannen met deze variant van de normale anatomie maken zich hierover wat zorgen, en niet allemaal durven ze ermee naar de huisarts te gaan, die ze na een enkele blik gerust zou kunnen stellen. Door de verwarring met de SOA genitale wratten en door een meer algemene schaamte, zijn patiënten soms zelfs minder tot niet of nauwelijks seksueel actief. De papillen worden door sommige mannen als visueel weinig aantrekkelijk beschouwd, ten opzichte van een gladde onderkant van de eikel. Echter: de wetenschap dat een substantieel deel van alle mannen deze papillen heeft en het feit dat er geen sprake is van een SOA dragen bij aan de gemoedsrust van de patiënt.


</doc>
<doc id="340608" url="https://nl.wikipedia.org/wiki?curid=340608" title="Dwangbuis">
Dwangbuis

Een dwangbuis werd vroeger gebruikt in de psychiatrie. Het is een op de rug sluitend jack met lange mouwen, waarmee onrustige psychiatrische patiënten in hun bewegingen belemmerd worden. Een dwangbuis wordt geassocieerd met geestelijk zieken en opstandige gevangenen.

Een dwangbuis is meestal wit van kleur. Het reikt van de hals tot ongeveer aan de knieën en qua vorm kan het vergeleken worden met een T-shirt. De stof is echter dikker en het buis heeft twee zeer lange mouwen die op de rug samengebonden worden en ervoor zorgen dat de persoon in het dwangbuis amper kan bewegen. Een dwangbuis beschermt de patiënt tegen zichzelf, maar zorgt er ook voor dat de patiënt geen schade berokkent aan de omgeving.

Heden ten dage wordt het dwangbuis nog gebruikt voor BDSM-doeleinden.



De Amerikaanse journalist Thomas Friedman gebruikt zijn boek "The Lexus and the Olive Tree" (1999) het begrip "The Golden Straitjacket" ("Het gouden dwangbuis") om aan te geven dat landen en culturen steeds uniformer worden onder druk van de informatietechnologie, die effectenbezitters in staat stelt om op eenvoudige wijze wereldwijd aandelen en obligaties te kopen en verkopen.



</doc>
<doc id="340830" url="https://nl.wikipedia.org/wiki?curid=340830" title="Aversietherapie">
Aversietherapie

Aversietherapie is een bekende gedragstherapeutische techniek, die vooral gebruikt wordt bij het behandelen van afwijkende impulsen die de patiënt bevrediging geven.

Zo is bijvoorbeeld de aversietherapie bij alcoholisme mogelijk. Bij deze therapie geeft men de alcoholist alcohol te drinken waaraan chemische stoffen zijn toegevoegd. Deze chemische stoffen brengen een onvoorwaardelijke reflex teweeg daar deze ongesteldheid oproepen als ze in de maag belanden. Op die manier brengt men conditionering teweeg die inhoudt dat de patiënt naderhand sterkedrank begint te verafschuwen. Hij krijgt een aanval van ongesteldheid bij het proeven, ruiken of zien alleen al ervan.
Het komt er dus neer op een "afwendingsreactie" of "aversie" te leren ten opzichte van iets dat voordien bevrediging schonk.



</doc>
<doc id="340972" url="https://nl.wikipedia.org/wiki?curid=340972" title="Oogkas">
Oogkas

De oogkas of orbita is een opening in de schedel waarin het oog gelegen is. 

De vorm van de oogkas komt overeen met een vierzijdige piramide. De top ervan ligt aan de binnenkant. De opening wordt door verschillende beenderen begrensd.

Het dak van de oogkas wordt aan de voorkant gevormd door de processus orbitalis ossis frontalis, aan de achterzijde door de ala minor ossis sphenoidis. De laterale wand bestaat uit een deel van het jukbeen en de ala major ossis sphenoidis. De bodem wordt vooraan gevormd door de facies orbitalis van het bovenkaakbeen en achteraan door de processus orbitalis ossis palatini. Aan de margo infraorbitalis wordt de bodem nog voltooid door het jukbeen. De mediale wand bestaat uit de lamina orbitalis ossis ethmoidis, het traanbeen en het wiggenbeen. Ten slotte nemen nog enkele stukjes van het voorhoofdsbeen en het bovenkaakbeen deel.



</doc>
<doc id="341067" url="https://nl.wikipedia.org/wiki?curid=341067" title="Amblyopie">
Amblyopie

Amblyopie of een lui oog is een afwijking van het gezichtsvermogen. Deze wordt gekenmerkt door verminderd of wazig zicht in een van de ogen. Het oog is overigens op zich meestal volkomen gezond en normaal, maar er bestaat meestal een brekingsafwijking al op zeer jonge leeftijd. Hierdoor krijgen de hersenen in de vroege jeugd geen scherp beeld aangeboden en ontwikkelt zich de hersenfunctie van het zien onvoldoende. Dit is later niet goed meer in te halen, ook als een bril met de juiste sterkte wordt opgezet. Het probleem wordt veroorzaakt door geen of een slechte signaaldoorgifte van het visuele beeld naar de hersenen.

Amblyopie beperkt zich normaliter tot één oog, maar het is ook mogelijk dat de amblyopie zich openbaart in beide ogen. Dit laatste kan het geval zijn wanneer er sprake is van een heel hoge brilsterkte in beide ogen of bijvoorbeeld bij aangeboren staar. Het beeld dat doorgegeven wordt aan de hersenen is dan van beide ogen slecht.

Amblyopie ontstaat bij 2 tot 5 procent van de jonge kinderen als gevolg van een afwezige of beperkte betrokkenheid van het oog bij het zien.

Een lui oog kan verschillende oorzaken hebben zoals:

Bij een brilsterkteverschil of een eenzijdige brilsterkte is het beeld dat het ene oog doorgeeft aan de hersenen van betere kwaliteit dan het beeld van het andere oog. Hierdoor vertraagt meestal de ontwikkeling van het oog met de laagste sterkte en ontstaat er een achterstand in de ontwikkeling van het leren zien: het oog ziet minder.

In het geval van strabismus schakelen de hersenen het beeld van een van de ogen uit om dubbelzien te voorkomen. Een van de ogen wordt dan gewoonlijk minder vaak gebruikt of afzijdig gehouden bij het kijken met als gevolg amblyopie. Het kan echter zo zijn dat dit niet opgemerkt wordt omdat de ogen cosmetisch recht staan.

Amblyopie is een ontwikkelingsprobleem in de hersenen, niet een organisch probleem van het oog. Het deel van de hersenen dat overeenkomt met het visuele systeem van het amblyope oog wordt niet optimaal gestimuleerd en ontwikkelt zich niet normaal. Dit is bevestigd met hersenonderzoek.

Een lui oog kan op verschillende manieren behandeld worden afhankelijk van de oorzaak en ernst van het luie oog. De behandelmethoden zijn:

De bovenvermelde methoden zijn vooral gericht op kinderen, omdat behandeling op een jonge leeftijd het beste en snelste resultaat geeft. Behandeling op latere leeftijd is echter ook zinvol, zelfs als de persoon volwassen is. Hoewel hierbij de behandeling meestal langer zal duren is het wel mogelijk een verbetering van het gezichtsveld in het luie oog te bewerkstelligen. De mate van verbetering hangt onder andere af van de duur van de therapie en de toewijding van de patiënt.
Meestal is het afplakken en druppelen van het goede oog niet voldoende, maar is repetitieve visuele therapie nodig om de hersenen te stimuleren de signalen van het luie oog beter te interpreteren.
Nederlandstalig:

Engelstalig:


</doc>
<doc id="341071" url="https://nl.wikipedia.org/wiki?curid=341071" title="Edith Cavell">
Edith Cavell

Edith Louisa Cavell (Swardeston, Norfolk, 4 december 1865 - Brussel, 12 oktober 1915) was een Britse verpleegster die door een Duits vuurpeloton tijdens de Eerste Wereldoorlog in België werd gefusilleerd. 

Edith was de oudste dochter van Frederick Cavell (een Anglicaanse dominee) en Louisa Sophia Warming.

Vanaf 1884 ging ze naar school in Kensington, Clevedon, tegen Bristol, en dan aan Laurel Court (Peterborough).

In 1886 was ze een tweetal jaar gouvernante, tot ze een kleine erfenis kreeg en met dat geld besloot naar het vasteland te trekken, naar Oostenrijk en Beieren om uiteindelijk in 1890 gouvernante te worden bij een Brusselse familie.

In 1895 keerde ze terug naar haar vaderland om haar zieke vader te verzorgen, waardoor ze zin kreeg in de verpleegkunde en in 1898 het diploma van verpleegster behaalde aan het Royal London Hospital.

Edith Cavell trok in 1907 opnieuw naar Brussel, waar zij een baan aanvaardde, aangeboden door dokter Depage, om aan het hoofd te staan van de door hem net opgerichte verpleegsterschool L'École Belge d'Infirmières Diplômées te Brussel. In die tijd wekte het nog weerstand op dat een vrouw werkte, maar toen de Belgische koningin haar arm brak en naar een verpleegster uit die school vroeg, verwierf de school haar aanzien en status. 

Toen de Eerste Wereldoorlog uitbrak werd het ziekenhuis een Rode Kruishospitaal en droeg Cavell haar verpleegsters op alle gewonden te verzorgen, ongeacht hun nationaliteit. 

Begin september 1914, toen ze ook Engelse soldaten verzorgde en ook hielp vluchten, begon ze ook te werken voor de Britse geheime dienst. Ze organiseerde ontsnappingsroutes voor (een 200-tal) Belgische, Britse en Franse soldaten over de Nederlandse grens. Daarnaast verzamelde ze militaire inlichtingen door gewonde Duitse soldaten uit te horen. 

Voor haar contacten met de geheime diensten reisde ze regelmatig naar Gent waar ze in café "De Stad Audenaarde", verbleef. 

Toen in Brussel Philippe Baucq werd opgepakt met een lijst waarop haar naam stond, werd ze op 5 augustus 1915 door de Duitsers aangehouden. Ondanks pogingen van de Amerikaanse ambassadeur in Brussel Brand Whitlock tot verlening van gratie, en zelfs van Duitse kant (waaronder de civiele gouverneur, baron von der Lancken), waar gepleit werd voor een lichte straf omdat ze ook Duitse soldaten had verzorgd, werd ze op 12 oktober gefusilleerd op de Nationale Schietbaan in Schaarbeek, waar ze begraven werd. Haar laatste woorden waren ""Nu ik hier sta, in het zicht van de Heer en de eeuwigheid, besef ik dat vaderlandsliefde niet genoeg is. Ik moet ook geen haat of bitterheid voor wie dan ook voelen"."

Haar dood veroorzaakte in 1915 internationale verontwaardiging, mede dankzij de Britse propaganda die haar afbeeldde als een onschuldige, reddende engel à la Florence Nightingale.

In mei 1919 werd haar stoffelijk overschot opgegraven, er werd een plechtigheid georganiseerd waarop ook koning Albert I van België aanwezig was en daarna werd ze gerepatrieerd naar Westminster Abbey voor een plechtigheid. Hierna werd ze overgebracht naar de kathedraal van Norwich, waar ze nu begraven ligt in het oostelijk gedeelte.


Na Cavells gewelddadige dood werd Édith een populaire voornaam voor meisjes in Frankrijk en België; Édith Piaf is de bekendste van hen.



</doc>
<doc id="341210" url="https://nl.wikipedia.org/wiki?curid=341210" title="Fytoplasma">
Fytoplasma

Fytoplasma's en mycoplasma's zijn gespecialiseerde bacteriën, die geen celwand hebben. Fytoplasma's parasiteren het floëem van planten. 

Fytoplasma's zijn veel kleiner dan bacteriën en 0.3 - 0.5 µm groot. De grootte van het genoom is 580 tot 2200 kilobasepaar. Ze kunnen niet zoals de gewone bacteriën op een voedingsmedium gekweekt worden. Met behulp van de PCR-techniek kunnen ze aangetoond en op naam gebracht worden.

Vele fytoplasma soorten zijn ziekteverwekkers in belangrijke gewassen. Zo veroorzaakt "Phytoplasma australiense" het "Sudden Decline" bij Cordyline ("Cordyline australis"), een plant die van nature in Nieuw-Zeeland groeit.

In verschillende plantensoorten, zoals kerstroos en Cylindropuntia geven fytoplasma's de plant een ander uiterlijk. Typisch voor aantastingen bij Cactaceae zijn de massale vertakkingen en vorming van bloemknoppen. Dit verschijnsel wordt ook wel heksenbezem genoemd.

Het kandidaat geslacht "Phytoplasma" moet formeel nog worden vastgesteld. Er zijn op dit ogenblik 15 verschillende groepen, die verschillen op grond van het 16S rRNA molecuul:

Bij de sierpeer "Pyrus calleryana" 'Chantecleer' geeft het pere-aftakelingsfytoplasma een vervroegde en veelal intensieve roodverkleuring van de bladeren. Bij ernstige aantasting kan de boom afsterven. Dit fytoplasma wordt overgebracht door perebladvlooien ("Psylla" sp.).

Bij aantasting van appelbomen met de heksenbezemziekte door fytoplasmen treedt een ernstige aantasting van de vruchtopbrengst op. De vruchten blijven bovendien klein, weinig gekleurd en smaakloos. Ook rijpen zij niet af. Overdracht kan gebeuren door enten van een aangetaste boom te gebruiken en door zuigende insecten zoals de appelbladvlo of de cicade Fiebriella florii.


</doc>
<doc id="341435" url="https://nl.wikipedia.org/wiki?curid=341435" title="Johnson">
Johnson

Aardrijkskunde

Bedrijf

Fictief figuur

Personen met de achternaam Johnson

Transport

Wiskunde

Andere



</doc>
<doc id="341470" url="https://nl.wikipedia.org/wiki?curid=341470" title="Scheelzien">
Scheelzien

Scheelzien, loensen, strabisme, of strabismus is een oogafwijking waarbij de ogen niet in dezelfde richting kijken. Grofweg bestaan er twee soorten scheelzien: manifest scheelzien en latent scheelzien. Etymologisch stamt "scheel" van het Griekse skolios en het Latijnse scelus dat beide "scheef, krom" betekent.

Wanneer de oogassen niet op hetzelfde punt gericht zijn spreken we van manifest scheelzien.
Als een oog naar buiten afwijkt is er sprake van divergent scheelzien of exotropie en wanneer het oog naar binnen afwijkt is er sprake van convergent scheelzien of esotropie. Ook kan een oog te laag hypotropie of te hoog hypertropie staan.

Bij latent scheelzien zijn de ogen op hetzelfde punt gericht wanneer beide ogen open zijn. Wanneer één oog afgedekt wordt dan neemt het oog achter de hand de rustpositie in. Dit kan naar buiten zijn (exoforie), naar binnen (esoforie) of naar boven (hyperforie).
De meeste mensen hebben een geringe mate van exoforie. Dit is normaal, geeft geen klachten en hoeft niet behandeld te worden. Bij sommige mensen is de mate van latent scheelzien zo groot dat dat wel tot klachten leidt zoals hoofdpijn en leesproblemen. Een mildere variant hiervan wordt fixatiedisparatie genoemd.

De oorzaak van strabismus zijn verschillend. Een hoge mate van verziendheid (hypermetropie) zal het oog laten accommoderen om een zo scherp mogelijk beeld te krijgen. Hierbij treedt ook de "trias" op, een combinatie van accommodatie, convergentie en pupilverkleining die aan elkaar gekoppeld zijn. De ogen zullen dus naar elkaar toe draaien (convergeren) en de pupil zal kleiner worden. Deze convergentie zal bij kijken in de verte een dubbelbeeld geven omdat de ogen gericht zijn op een punt nabij. Ook bijziendheid kan scheelheid veroorzaken.
Een andere oorzaak zijn te korte, te lange of niet goed functionerende oogspieren.
Daarnaast speelt erfelijkheid vaak een rol in het ontstaan van scheelzien. Ook te vroeg geboren kinderen hebben een grotere kans scheel te gaan kijken.

Door scheelzien kan een lui oog (amblyopie) ontstaan. Dit ontstaat wanneer het kind voortdurend met één en hetzelfde oog kijkt. Het andere oog wordt namelijk door de hersenen genegeerd om dubbelbeeld (diplopie) te voorkomen, aangezien beide ogen niet naar hetzelfde punt kijken. Wanneer het scheelzien afgewisseld wordt (alternerend scheelzien) dan is het risico op een lui oog nihil omdat beide ogen en dus de hersenen door beide ogen gestimuleerd worden.

Afhankelijk van de oorzaak en de graad van het scheelzien zal de behandeling verschillen. Indien de oorzaak niet ooggerelateerd is zal eerst de onderliggende aandoening moeten worden aangepakt. Als de oorzaak ooggerelateerd is zijn er verschillende behandelingen beschikbaar: oogoefeningen, en het dragen van een ooglapje, prismabrillen en in meer extreme gevallen een operatie aan de oogspieren. Voor elke individuele patiënt moet bepaald worden welke behandeling het meest gepast is. In sommige gevallen zal een operatie met daaropvolgend revaliderende oogtraining het meest gunstige resultaat geven.

Verziendheid is een gangbare oorzaak van scheelzien. Omwille van de extra inspanning die geleverd moet worden om te accommoderen kan de oogsamenwerking soms in de war geraken. Door de verziendheid te corrigeren met een bril behoeft de persoon zelf niet meer accommoderen en wordt de spanning opgeheven. Naargelang de ernst van de scheelheid zal deze zich al dan niet spontaan herstellen. Dit herstel kan worden bevorderd door gepaste oogtrainingen.

Bij latent scheelzien kunnen er brillen voorgeschreven worden met een prisma die de lichtgang buigt zodat beide ogen toch (via de bril) hetzelfde beeld zien en klachten verholpen kunnen worden. Deze wordt voorgeschreven door een oogarts, optometrist of orthoptist. Om het probleem structureel en meer duurzaam aan te pakken kan visuele therapie aangevat worden.



</doc>
<doc id="341491" url="https://nl.wikipedia.org/wiki?curid=341491" title="Vermoeidheid">
Vermoeidheid

Vermoeidheid (of moeheid) is een staat van lichaam en geest waarbij een persoon zich verminderd in staat voelt activiteiten te ondernemen en zich slaperig voelt. Vermoeidheid is over het algemeen een gevolg van een zware lichamelijke of geestelijke inspanning of een lange periode zonder slaap. Vermoeidheid kan echter ook een symptoom zijn van een lichamelijke of geestelijke aandoening, zoals hartzwakte, diabetes, schildklierziekte, hersenletsel (bijvoorbeeld een beroerte), of klinische depressie.

Omdat bij vermoeidheid het concentratie- en reactievermogen afneemt, is een moe persoon niet optimaal in staat activiteiten uit te voeren die constante concentratie en/of reactievermogen vereisen, zoals het besturen van een voertuig.

Als er sprake is van snelle vermoeibaarheid in combinatie met andere klachten, zoals malaise, spierzwakte en duizeligheid, kan dit duiden op het verschillende aandoeningen.


</doc>
<doc id="341544" url="https://nl.wikipedia.org/wiki?curid=341544" title="Gynaecologisch onderzoek">
Gynaecologisch onderzoek

Het gynaecologisch/obstetrisch onderzoek bestaat uit:

Verder kan op indicatie uitgevoerd worden:


</doc>
<doc id="342229" url="https://nl.wikipedia.org/wiki?curid=342229" title="Berylliose">
Berylliose

Berylliose is een beroepsmatige longaandoening.

Er ontstaat een ontsteking van het longweefsel door inhalatie van stof of dampen met beryllium.


Bij de acute vorm van berylliose ontstaat diffuse alveolar damage. Niet-verkazende pulmonaire granulomen worden gezien in de pleura, septa en bronchovasculaire bundels. Deze zijn pathologisch niet te onderscheiden van sarcoïdose laesies.


Symptomen: hoesten, moeizaam ademhalen en gewichtsverlies.
In 10% van de acute berylliose gevallen is er sprake van progressie naar chronische berylliose.
Symptomen: hoesten, moeizaam ademhalen, gewichtsverlies (! grote latentie: 10 tot 20 jaar).
Mogelijk ontstaan vanaf de acute vorm maar vaak in arbeiders zonder geschiedenis van acute berylliose.





</doc>
<doc id="342548" url="https://nl.wikipedia.org/wiki?curid=342548" title="Cliëntgerichte psychotherapie">
Cliëntgerichte psychotherapie

Cliëntgerichte (psycho)therapie of rogeriaanse therapie is een vorm van psychotherapie waarin het inzicht van de patiënt ("cliënt") in zichzelf centraal staat ("-gericht"). Actief luisteren is techniek die Rogers hiervoor gebruikt.

De vader van deze therapie is Carl R. Rogers. De rol van de psychotherapeut is het reflecteren van gevoelens, zonder vastgestelde therapeutische richting op te leggen (non-directief). Door gesprekken komt de patiënt tot inzichten en emoties die eerst verborgen bleven. Een ander kernwoord is empathie, het zich kunnen inleven in de gedachten en gevoelens van een ander. Dit dient niet alleen een vaardigheid van de psychotherapeut te zijn, het is bij Rogers de belangrijkste sociale vaardigheid.

Uitgangspunt is de stelling dat de patiënt een volwassen iemand is die best weet wat er met hem aan de hand is. Er zijn voldoende "gezonde krachten" in de "cliënt" aanwezig, zodat hij in staat is zelf zijn problemen op te lossen. De psychotherapeut die slechts een begeleidingsfunctie heeft werkt de "genezing" in de hand door zijn "totale aanvaarding" van de mens mét zijn problemen.



</doc>
<doc id="342890" url="https://nl.wikipedia.org/wiki?curid=342890" title="Es (psychoanalyse)">
Es (psychoanalyse)

In de theorieën van Sigmund Freud is het Es (het Duitse woord voor ""het""), ook het id (het Latijnse woord voor ""het"") genoemd, het oudste deel van de persoonlijkheid. De pasgeborene heeft alleen nog maar een Es. Het Es is een reservoir van impulsen, energie, libido. Het redeneert niet. Het gaat blindelings te werk volgens het principe: "Ik wil wat ik wil wanneer ik het wil". De voornaamste functie van het archaïsche, niet redelijke Es is de onmiddellijke bevrediging van de driften, om opnieuw een spanningsloze lustvolle toestand te verkrijgen. Met andere woorden "Es-gedrag" wordt geleid door het lustprincipe.

Het gedrag van het kleine kind komt het dichtst bij de werking van het zuivere Es in de buurt. Het nog ongesocialiseerde kind is impulsief; het kan moeilijk de vervulling van zijn wensen uitstellen: het wordt in zijn handelingen gedreven door het lustprincipe. Het gedrag wordt dus bepaald door het Es.



</doc>
<doc id="342906" url="https://nl.wikipedia.org/wiki?curid=342906" title="Ich">
Ich

In de theorieën van Sigmund Freud is het Ich, ook het ego genoemd, het regulerend deel van de persoonlijkheid dat zich al gauw na de geboorte gaat ontwikkelen. Het is dat deel van de persoonlijkheid dat via perceptie in contact staat met de buitenwereld. Het herinnert, evalueert, plant, en reageert en handelt in de omringende fysieke en sociale wereld.

De buitenwereld veroorzaakt ondanks de verzorging en bescherming frustraties bij de zuigeling omdat bepaalde externe doelstellingen niet worden aanvaard als bevredigingsobjecten voor de impulsen uit het Es. Dit leidt tot een omvorming van het irrationele "Es-gedrag" tot het meer rationele "Ich-gedrag".

Het Ich heeft als taak te zorgen voor het zelfbehoud van het individu. Het speelt een bemiddelende rol tussen de wereld, die eisen stelt op het gebied van de sociale aanpassing en het Es dat naar onmiddellijke bevrediging streeft. Met andere woorden het Ich vertegenwoordigt het "realiteitsprincipe". Het Ich is "realistisch", "redeneert" en "controleert" de driften door hun bevrediging uit te stellen, af te remmen of te oriënteren naar aanvaardbare doelstellingen.

Sigmund Freud maakt volgende vergelijking: "de ruiter, het Ich, toomt het paard, het Es, in. Het is dus onvermijdelijk dat het Ich in conflict zal komen met het Es."

Omdat het 'Ich' optreedt als bemiddelaar tussen Es en Über-ich wordt het afgebeeld als zijnde half in het bewuste, voor een kwart in het voorbewuste, en voor een ander kwart in het onbewuste. Het "Ich-gedrag", de interactie met de buitenwereld, situeert zich op het bewuste niveau. Het Ich beschikt over een hele reeks mechanismen om de driften binnen bepaalde grenzen te kanaliseren, de verdedigingsmechanismen van het Ich namelijk. Het blijft zich het hele leven ontwikkelen, vooral in situaties waarin er sprake is van dreiging, ziekte of moeilijke levensomstandigheden. 

Een uitingsvorm van het ego is egodystonie.



</doc>
<doc id="342970" url="https://nl.wikipedia.org/wiki?curid=342970" title="Über-ich">
Über-ich

Het Über-ich, ook het superego genoemd, functioneert in de theorieën van Sigmund Freud als een censurerende kracht ten opzichte van het Es. Het ontstaat door een identificatieproces met de sanctionerende (= belonende en straffende) ouders. De ouderlijke attitudes en gedragsregels worden overgenomen (= introjectie), voornamelijk gedurende de fallische fase. Het Über-ich is dus het innerlijke, verbiedende aspect van de persoonlijkheid (= geweten).

Tegelijk met het overnemen van de verboden uit de buitenwereld neemt het kind ook gevoelens en handelingen van de buitenwereld over die het zou willen evenaren. Dit deel van de persoonlijkheid kunnen we het "Ich-ideaal" noemen. Sigmund Freud gebruikte de twee termen door elkaar. Het Über-ich geeft dus de moraal weer en de idealen die het individu wil bereiken. Het vormt de neerslag van de cultuurnormen in het individu. Door het Über-ich "weet" het individu wat "goed" en "kwaad" is.

Het Über-ich is ook verantwoordelijk voor gevoelens van schuld en schaamte. Het Über-ich is zowel met het Es als met het Ich in conflict. Het kan zowel op het bewust als op het onbewust niveau functioneren. Het Über-ich op het bewuste niveau is bijvoorbeeld dat je een bepaalde handeling niet doet omdat je van oordeel bent dat die in strijd is met je morele normen. Het Über-ich op het onbewust niveau is bijvoorbeeld dat een bepaalde begeerte niet in het bewustzijn komt, omdat ze reeds door de gewetensfunctie van het Über-ich geblokkeerd werd in het onbewuste.



</doc>
<doc id="343082" url="https://nl.wikipedia.org/wiki?curid=343082" title="Lumbale punctie">
Lumbale punctie

Bij een lumbale punctie of ("minder juist" met een "germanisme") lumbaalpunctie, lendensteek wordt voor onderzoek wat van het hersenvocht, het vocht dat om de hersenen en het ruggenmerg zit (de "liquor cerebrospinalis"), uit het lichaam gehaald. Dit wordt gedaan door met een dunne holle naald van ongeveer 10-15 cm lang tussen de lendenwervels door in de liquorruimte te prikken en vervolgens daar wat hersenvocht af te tappen. Meestal worden er meerdere buisjes vocht afgenomen, ieder met enkele druppels voor de verschillende bepalingen. Het is een soort ruggenprik, niet te verwarren met die voor spinale anesthesie (ook in het hersenvocht) en die voor peridurale anesthesie.

Bij sommige ziekten verandert de liquor van samenstelling. Ook de druk van de liquor vertelt soms iets over een bepaalde ziekte. Het afgenomen vocht kan de arts helpen bij het stellen van een diagnose bij bepaalde ziekten, met name bij meningitis, subarachnoïdale bloedingen, MS, Lymeziekte en andere aandoeningen van het zenuwstelsel.

Ook kan er bij een lumbale punctie een contraststof worden ingebracht in het wervelkanaal, ten behoeve van een caudografie.

Voor het verrichten van een lumbale punctie zijn er twee belangrijke mogelijke posities voor de patiënt:

Er wordt geprikt tussen de 3e en 4e of tussen de 4e en 5e lendenwervel. Daar bevindt zich in het wervelkanaal geen ruggenmerg zodat dit ook niet aangeprikt kan worden. Wel lopen er een aantal zenuwen die als ze geraakt worden even een korte scheut in het been kunnen geven. Dat mensen door een ruggenprik in een rolstoel zouden zijn gekomen is een hardnekkige mythe. Het komt wel voor dat een lumbale punctie nodig is bij mensen met een ernstige aandoening die tot verlamming leidt.

Na het afnemen van het hersenvocht, moet de patiënt nog minstens een uur blijven liggen om te voorkomen dat hoofdpijn optreedt. Bovendien moeten grote inspanningen gedurende de eerste uren na het onderzoek vermeden worden. Sommige mensen zijn erg gevoelig voor een ruggenprik en kunnen tot wel twee weken na de ruggenprik last van hoofdpijn houden. Dit berust vaak op het inwendig nalekken van het prikwondje in het vlies dat om het hersenvocht heen zit. Een tweede behandeling, waarbij met eigen stollend bloed het gaatje gedicht wordt, een zogenaamde epidurale bloedpatch, brengt meestal direct verlichting.


</doc>
<doc id="343124" url="https://nl.wikipedia.org/wiki?curid=343124" title="Identificatie (psychologie)">
Identificatie (psychologie)

Identificatie is een term uit de psychologie, die voor het eerst werd gebruikt door Sigmund Freud. Identificatie staat voor het vergroten van gevoelens van eigenwaarde door vereenzelviging met een persoon of instelling van aanzien.

Voorbeelden: een bedeesde man die trots is op de overwinningen van "zijn" bokskampioen, alsof hij zelf een agressieve, onbevreesde overwinnaar was. 

Een moeder die vroeger zangeres wilde zijn maar nooit de top bereikt heeft, haar dochter kan misschien wel de top bereiken en de moeder doet er alles voor dat het voor haar dochter zou lukken om die top te bereiken.


</doc>
<doc id="343139" url="https://nl.wikipedia.org/wiki?curid=343139" title="Voedselallergie">
Voedselallergie

Voedselallergie is een vorm van voedselovergevoeligheid. Daarbij krijgt de allergische persoon klachten na het eten van een bepaald voedingsmiddel dat een gezond persoon normaal verdraagt.Bij de indeling die de "World Allergy Organisation" bij voedselovergevoeligheid hanteert, gaat iedere "allergische" reactie gepaard met een activering van het immuunsysteem. Alle overige reacties vallen onder het begrip "niet-allergische voedselovergevoeligheid". Laatstgenoemde reacties zijn beter bekend als voedselintolerantie.

Voedselallergie wordt onderscheiden in "IgE-gemedieerd" en "niet-IgE-gemedieerd". IgE-gemedieerde voedselallergie kan weer worden onderverdeeld in primaire en secundaire- of kruisallergie. Een bijzondere vorm is de anafylactische reactie, een acute, levensbedreigende allergische reactie. Anafylaxie is meestal IgE-gemedieerd.
In het algemeen komt voedselallergie vaker voor bij jonge kinderen dan bij volwassenen, omdat bij hen het afweersysteem nog niet tot volle ontwikkeling is gekomen.

De meeste voedselallergieën zijn "IgE-afhankelijk".
De allergie treedt op in twee fasen. Is een persoon allergisch voor het voedingsmiddel, dan vindt bij het eerste contact een sensibilisatie plaats. Ieder voedingsmiddel heeft allergenen die qua vorm karakteristiek zijn voor dat voedingsmiddel. In de sensibilisatie-fase maakt het lichaam IgE-antistoffen (IgE's) aan die een zodanige vorm hebben, dat ze precies aan de allergenen passen.

Bij een volgende inname treedt de tweede fase in, waarin de allergie tot uiting komt door de symptomen. Deze tweede fase met allergische klachten treedt echter niet op bij iedereen die reeds gesensibiliseerd is. Naar schatting krijgt slechts ongeveer de helft klachten .

Bij de allergische reactie komen eerst bepaalde stoffen vrij, zoals histamine. Deze vrijkomende stoffen zijn vervolgens verantwoordelijk voor de spoedig optredende symptomen: roodheid, zwellingen, samentrekking van gladspierweefsel en slijmproductie. Na enkele uren treedt een ontstekingsreactie op door infiltratie van ontstekingscellen (eosinofielen, neutrofielen) in de weefsels. Deze reactie kan een paar dagen aanhouden.

Hier is er een allergische reactie op slechts één enkele soort allergeen. Wel is het mogelijk om meerdere primaire allergieën tegelijkertijd te hebben.

Ook hier is er eerst een sensibilisatie voor het allergeen dat specifiek is voor het betreffende voedingsmiddel. In de tweede fase wordt echter niet alleen gereageerd op herhaald contact met hetzelfde allergeen, maar ook op allergenen van andere voedingsstoffen of niet-voedingsstoffen die ongeveer dezelfde vorm hebben. Zo'n uitwisseling kan bijvoorbeeld plaatsvinden tussen berkepollen en appels of tussen latex (natuurrubber) en bananen. De kruisallergie kan ook beginnen met een reactie op een niet-voedingsmiddel, bijvoorbeeld eerst latex en daarna bananen. Opvallend is, dat dit niet naar allebei de kanten even sterk uitwerkt. Iemand met een latex-allergie heeft ongeveer 30 % kans op een kruisallergie met voedsel, terwijl iemand met een voedselallergie 15 % kans heeft op een latex-allergie.

Anafylaxie, een meestal IgE-gemedieerde voedselallergie, is een ernstige, levensbedreigende, gegeneraliseerde of systemische overgevoeligheidsreactie. De oorzaak is in verreweg de meeste gevallen het eten van pinda's of van noten. Dit leidt echter niet vaak tot de dood . Ook hier is de betroffene eerst gesensibiliseerd. Bij een volgende inname van het allergeen krijgt de persoon acuut last van onder andere benauwdheid en een forse daling van de bloeddruk. Anafylaxie wordt niet alleen veroorzaakt door voedselallergie, maar bijvoorbeeld ook door medicijnen, insektensteken of inhalatie-allergenen.
Bij een anafylaxie is directe toediening van adrenaline belangrijk om de reactie te stoppen en ernstige gevolgen te voorkómen.

Deze komen maar zelden voor. Het gaat dan met name om enteropathie bij jonge zuigelingen, waarbij de baby's ernstige darmklachten hebben. Zelden komen bij zuigelingen ook enterocolitis en proctocolitis voor.
Niet-IgE-afhankelijke voedselallergieën ontstaan door immuunreacties waarbij IgG, IgM en IgA betrokken kunnen zijn, veroorzaakt door immuuncomplexen die bestaan uit voedingsbestanddelen en antilichamen, en door cel-afhankelijke immuniteit.

Primaire voedselallergieën worden in het algemeen veroorzaakt door een klein aantal voedingsmiddelen. Bij kinderen zijn melk, eieren, pinda's, noten en vis verantwoordelijk voor driekwart van alle voedselallergieën; bij volwassenen zijn pinda's, noten, tarwe, soja, vis en schaal- en schelpdieren de belangrijkste oorzaken.
Bovengenoemde acht voedingsmiddelen zijn bij elkaar goed voor 90 procent van alle voedselallergieën . Daarnaast komt ook allergie voor fruit en groenten relatief vaak voor.

Door dit geringe aantal soorten primaire allergenen zou men verwachten, dat een allergie gemakkelijk is te voorkómen. Er zijn echter enkele redenen waarom voedselallergie toch een (toenemend) probleem is:

Een belangrijk kenmerk van voedselallergie en -intolerantie is dat klachten en symptomen in veel gevallen pas laat na het nuttigen van voedselallergenen optreden. Reacties kunnen zelfs 24 tot 48 uur op zich laten wachten. De relatie tussen voedingsmiddelen en de klachten ontgaat de patiënt dan ook vaak.

Door de Europese Unie is voor de volgende allergenen bepaald dat deze, en producten hiervan, duidelijk op etiketten van levensmiddelen moeten worden vermeld:


Dit zijn algemene kenmerken, die niet altijd allemaal tegelijk tot uiting komen en ook niet altijd even sterk.

Om voedselallergie aan te tonen zijn er verschillende methoden beschikbaar.

Een eliminatiedieet is de traditionele methode om voedselallergieën of -intoleranties te onderzoeken. In de eerste fase mag de patiënt slechts voedingsmiddelen eten waarvan het zeer onwaarschijnlijk is dat ze een allergie veroorzaken. De klachten behoren dan te verdwijnen. In de tweede fase worden één voor één voedingsmiddelen aan het dieet toegevoegd. Wanneer de klacht weer terugkomt dan is het duidelijk welk voedingsmiddel dat veroorzaakt. Voor de patiënt is het eliminatiedieet een veeleisend en tijdrovend dieet. Ook moeten er allerhande mogelijk allergene voedingsmiddelen aangeschaft worden om te testen, wat kosten met zich mee kan brengen.
Veel artsen schrijven, wanneer na het volgen van een eliminatiedieet duidelijk lijkt te zijn geworden wat het allergeen is, nog een "provocatiedieet" voor. Hierbij wordt het gevonden verdachte voedingsmiddel bewust ingenomen om te controleren of de bevindingen naar aanleiding van het eliminatiedieet juist waren, dus of het juiste allergeen is opgespoord.

Er zijn twee soorten huidtest: de priktest en intracutane test. Bij de eerste wordt het allergeen op de huid aangebracht en er vervolgens ingekrast, bij de intracutane test wordt het allergeen met een naald oppervlakkig in de huid ingespoten. Ter controle wordt bij beide testen ook nog de zuivere oplosvloeistof en een oplossing van histamine ingebracht. Na ongeveer een kwartier kan aan de hand van de huidreactie een allergie worden vastgesteld. De priktest is goedkoop, eenvoudig toe te passen en heeft een hoge specificiteit. De intracutane test is duurder en lastiger toe te passen, maar is ongeveer 1000 tot 10.000 maal zo sensitief. De kwaliteit van de huidtest is echter sterk afhankelijk van de kwaliteit van de gebruikte teststoffen. De zelfbereide teststoffen geven in vergelijking met de commerciële preparaten doorgaans de beste resultaten 

Een alternatief voor de huidtest is een bloedonderzoek. Door de hoeveelheid IgE-antigeen in het bloed te meten die specifiek is voor een bepaald allergeen, kunnen voedselallergieën behorende tot allergie type I bepaald worden. Nadeel is dat dit onderzoek veel duurder is dan de huidtest. Voorbeelden van bloedtesten zijn RAST en ELISA. Voedselallergieën die tot type IV-allergie behoren worden met behulp van het eliminatiedieet dieet getest.

Het meten van IgG/IgG4 om de diagnose voedselallergie te stellen, is niet zinvol. Een verband tussen IgG/IgG4 en welke allergie dan ook is nooit bewezen. Tevens is het zo dat bij gezonde mensen na een maaltijd altijd voedsel-specifiek IgG en IgG4 wordt gevormd. Tests voor voedsel-specifiek IgG, zijn voor geen enkele aandoening zinvol, behalve voor door voedsel veroorzaakte pulmonale hemosiderose (Syndroom van Heiner, zeer zeldzaam, bloedingen in de longen van kinderen).




</doc>
<doc id="343304" url="https://nl.wikipedia.org/wiki?curid=343304" title="Latentiefase">
Latentiefase

De latentiefase is, volgens Freud, de vierde fase van de psycho-seksuele ontwikkeling die begint rond het 6e levensjaar en duurt tot 11 à 12 jaar.

Met ongeveer zes jaar vangt de latentieperiode aan. De interesse van het kind krijgt dan een minder egocentrisch en seksueel karakter. Het is een periode van typisch zakelijke belangstelling en een grote drang van weten.

Als de seksuele nieuwsgierigheid van de vorige fase al te sterk onderdrukt is, bestaat er kans, dat zich deze weetdrang bij het kind niet doorzet. Zijn exploratiedrang en nieuwsgierigheid hebben hem dan reeds te veel "narigheid" bezorgd.



</doc>
<doc id="343306" url="https://nl.wikipedia.org/wiki?curid=343306" title="Genitale fase">
Genitale fase

De genitale fase is, volgens Freud, de vijfde en laatste fase van de psychoseksuele ontwikkeling die begint rond het 11e à 12e levensjaar en duurt tot de volwassenheid.

De genitale fase volgt de latentiefase op en kan beschreven worden als de ontwikkeling van de geslachtsdrift.

De volgende momenten kunnen in het seksuele rijpingsproces onderscheiden worden (min of meer chronologisch):



</doc>
<doc id="343318" url="https://nl.wikipedia.org/wiki?curid=343318" title="Submissive">
Submissive

Submissive is de aanduiding voor de onderdanige persoon in een seksuele relatie.

Binnen een erotische relatie die gebaseerd is op een erotische machtsverhouding en waarin men aan BDSM doet is de submissive een persoon die gehoorzaam (onderdanig) is aan de overheersende persoon, de dominant. De dominant is overheersend over de submissive, de "sub" is de onderdanige, het slachtoffer, de slaaf of slavin. Er bestaan verschillende benamingen voor een submissive: sub, slavin of bottom.

De rol van sub is altijd vrijwillig, waarbij lichaam en wil overgeleverd worden aan de partner(s). Een sub kan door middel van specifieke voorafgesproken stopwoorden een situatie onmiddellijk stilleggen. Er moet bij de sub dus het vertrouwen bestaan in zijn/haar tegenpool in het (liefdes-)spel, de dominante, deze ook werkelijk zal stoppen.

Deze erotische machtsverhouding bestaat op basis van vrijwilligheid en de intensiteit kan wisselen. Een verhouding kan bestaan uit zogenaamde ‘speelmomenten’, wanneer de submissive tijdens het spel gehoorzaam is aan de overheersende persoon. Dit gebeurt op afgesproken tijden en volgens van tevoren vastgestelde regels die de submissive en de dominant samen hebben afgesproken. Maar een verhouding kan ook 24 uur per dag bestaan; dit noemt men een 24/7 relatie. In deze relatie is de submissive "altijd" onderdanig naar de overheersende persoon. Er zijn geen afgesproken ‘speelmomenten’ en de submissive probeert zich volledig te richten op de overheersende persoon.


</doc>
<doc id="343377" url="https://nl.wikipedia.org/wiki?curid=343377" title="Intensiteit (kleur)">
Intensiteit (kleur)

De intensiteit van (gekleurd) licht wordt uitgedrukt in de hoeveelheid energie per oppervlakte- en tijdseenheid.
De waarde van de intensiteit wordt over het algemeen uitgedrukt in watt per cm² of in lux.

Bij waarneming door het oog is de (subjectieve) intensiteit afhankelijk van de golflengte: bij hetzelfde vermogen geeft blauw licht een minder intense indruk dan groen licht.

De intensiteit van een (bij benadering) puntvormige lichtbron neemt af met het kwadraat van de afstand tot die lichtbron. Bij een licht"bundel", zoals uitgestraald door bijvoorbeeld een laser, neemt de intensiteit bij vergroting van de afstand alleen af door verstrooiing, diffractie en absorptie, dus ongeveer evenredig met de afstand.



</doc>
<doc id="343644" url="https://nl.wikipedia.org/wiki?curid=343644" title="Vaccinatieprogramma">
Vaccinatieprogramma

Een vaccinatieprogramma geeft een schema waarmee een overheid een aantal als essentieel beoordeelde vaccinaties aanbeveelt of verplicht stelt.

In Nederland worden kinderen gevaccineerd volgens het "Rijksvaccinatieprogramma", dat is ingesteld in 1957. Het programma wordt gecoördineerd door het Rijksinstituut voor Volksgezondheid en Milieu. Deelname aan de vaccinatie is niet verplicht, maar meer dan 95% van de ouders laat hun kind inenten. De vaccinaties zijn voor de ouders gratis en worden betaald uit de AWBZ. Voorwaarde is dat het consultatiebureau of de GGD de vaccinaties uitvoert met de officiële vaccins.

In Nederland kunnen kinderen de volgende inentingen krijgen:

In Vlaanderen nemen de consultatiebureaus van Kind en Gezin en daarna het CLB de verantwoordelijkheid voor het opvolgen van de vaccinatiestatus van de kinderen. De inenting tegen polio is verplicht.

Bij kinderen die veel te vroeg (prematuur) geboren werden, en bij kinderen die zeer ernstig ziek zijn of een stoornis van het afweersysteem hebben, is het soms verstandiger om niet of later te vaccineren. Aangezien deze kinderen altijd door één of meerdere artsen behandeld worden, kunnen ouders deze artsen advies vragen over eventuele wijzigingen in het vaccinatieschema.

Van al de vaccinaties die in het programma zijn opgenomen is door middel van harde cijfers aangetoond dat ze de kans op de ziekte waar ze tegen bedoeld zijn sterk verkleinen of het beloop veel milder maken, en dat de risico's van de inenting kleiner zijn dan de risico's van de ziekte. Dat wil niet zeggen dat de vaccins allemaal altijd volstrekt ongevaarlijk zijn. Wel dat een persoon die zich laat vaccineren minder risico's loopt dan een ongevaccineerde persoon. Bij zeer ernstige ziekten (bijvoorbeeld hondsdolheid) zal men meer bijwerkingen van een vaccin accepteren dan bij vaccins tegen ziekten die nagenoeg altijd onschuldig verlopen.

Sommige kinderziektes waarvoor ingeënt wordt in het vaccinatieprogramma, lijken erg onschuldig te zijn. De meeste personen die deze ziektes oplopen, zullen van deze ziektes enige dagen ziek zijn en vervolgens volledig herstellen. De reden dat deze ziektes opgenomen zijn in het vaccinatieprogramma, is dat zij in sommige gevallen wél (zeer) ernstige verschijnselen kunnen veroorzaken. Ook zijn sommige kinderziektes met name gevaarlijk voor volwassenen, die op jonge leeftijd deze ziekte niet doorgemaakt hebben en die dan op latere leeftijd door contact met een ziek kind ernstig ziek kunnen worden.

Enige voorbeelden:

Milde bijwerkingen, zoals lokale roodheid en (spier)pijn ter plekke van de vaccinatie en koorts, huilerigheid of hangerigheid de dag na de vaccinatie treden in misschien wel de helft van de vaccinaties op. Slechts zeer zelden treden vlak na de vaccinatie ernstige verschijnselen op, waarbij het ingrijpen van een arts noodzakelijk is.
Ieder jaar worden 2,1 miljoen vaccinaties gegeven in het kader van het rijksvaccinatieprogramma in Nederland, waarbij er 1400 meldingen zijn bij het RIVM (dat verantwoordelijk is voor het vaccinatieprogramma) van "mogelijke" ernstige of bijzondere bijwerkingen na een vaccinatie. Omgerekend gaat het dan om een percentage van 0,07% ofwel 7 van de 10.000 vaccinaties. Het is bovendien aannemelijk, dat een deel van de gemelde verschijnselen niet veroorzaakt worden door de vaccinatie, maar per toeval net na de vaccinatie optreden in deze jonge bevolkingsgroep die kwetsbaar is voor ziekten. Deze kans op bijwerkingen weegt dus ruimschoots op tegen de risico's die ongevaccineerde kinderen lopen.

De veiligheidsbewaking van de vaccinaties werd door het RIVM verzorgd tot 1 januari 2011, waarna Lareb deze taak heeft overgenomen.

Relatief weinig mensen in Nederland en Vlaanderen kiezen ervoor hun kinderen niet te laten vaccineren. Deze keuze wordt doorgaans gemaakt vanuit een bepaalde levensovertuiging. Zo wordt vaccinatie in antroposofische kringen geweigerd omdat men ervan uitgaat dat het immuunsysteem weerbaarder wordt door de kinderen de ziekte te laten krijgen. Ook in delen van de bevindelijk gereformeerde gemeenschap kiest men ervoor om de vaccinatie te weigeren, omdat ze geloven dat alleen God uiteindelijk bepaalt wie ziek wordt en wie niet. Dit beargumenteert men onder andere met zondag 10, vraag en antwoord 27 uit de Heidelbergse Catechismus.

In principe krijgt slechts een kleine groep kinderen complicaties bij een kinderziekte. Dit kan zijn omdat zij een slechte gezondheid hebben en op het moment van ziek worden minder weerbaar zijn, maar vaak is het gewoon "toeval" of "pech".

Sommige tegenstanders van vaccinatie denken dat er verband bestaat tussen vaccinatie en ziekten als autisme, multipele sclerose, diabetes mellitus en astma. Hoewel hier in de laatste jaren zeer veel onderzoek naar gedaan is, is een relatie tussen vaccinatie en zulke ziekten nog nooit aangetoond.

Er zijn ook ouders die ervoor kiezen om de vaccinaties uit te stellen en hun kind bijvoorbeeld pas na de eerste verjaardag de eerste vaccinatie te geven, omdat deze ouders ervan overtuigd zijn dat het immuunsysteem van hun baby voor die tijd nog onvoldoende volgroeid is om in één keer een cocktail van ten minste vier verschillende vaccins (DKTP) adequaat te kunnen verwerken. Wetenschappelijk is echter aangetoond, dat bij gevaccineerde baby's afweerstoffen tegen deze vier ziekten aanwezig zijn, en dat zij ook veel minder vaak deze ziektes krijgen dan niet-gevaccineerde baby's. Een baby van deze leeftijd lijkt dus prima in staat, om deze afweerstoffen te maken.
Het gevaar van de keuze voor uitstel van vaccinaties is, dat het kind tijdens deze uitstelperiode geen enkele bescherming heeft tegen deze vier ziekten en volledig vatbaar is. En dat terwijl bijvoorbeeld kinkhoest juist bij erg jonge baby's tot de ergste problemen met de ademhaling kan leiden.

Ook zijn er ouders die hun kind wel aan het Rijksvaccinatieprogramma deel laten nemen, maar die bepaalde vaccinaties weigeren. Vaak gaat het dan om vaccinaties tegen bof, mazelen en rodehond (bmr-vaccin), die door dergelijke ouders als vrij ongevaarlijke kinderziektes worden beschouwd. Zoals hierboven reeds vermeld, kunnen ziektes als de bof, mazelen en de rodehond in bepaalde situaties echter wél ernstige ziektes veroorzaken die nog op lange termijn gevolgen kunnen hebben.
Ook over de vaccinatie tegen kinkhoest bestaat discussie, omdat inenting niet volledig beschermt tegen kinkhoest. Bij ingeënte personen kent deze ziekte echter een milder verloop.

De Nederlandse Vereniging Kritisch Prikken trekt het nut en de veiligheid van vaccinaties - in het kader van vaccinatieprogramma - herhaaldelijk in twijfel op basis van (met name) argumenten die niet wetenschappelijk zijn onderbouwd. Op hun website worden bijvoorbeeld vaak natuurgeneeskundige "medicijnen" als alternatief voor vaccinaties aangeprezen, hoewel nooit wetenschappelijk is bewezen dat deze middelen werken.

De vaccinatie van kinderen via een rijksvaccinatieprogramma moet er niet alleen voor zorgen, dat het kind zelf beschermd is tegen bepaalde ziekten, maar ook dat er kudde-immuniteit ontstaat. Bij een voldoende hoge vaccinatiegraad van de bevolking (een hoog percentage van de bevolking is via vaccinatie beschermd) treedt deze 'kudde-immuniteit' op (Engels: "herd immunity"), waarbij één ziektegeval niet tot een epidemie kan leiden, omdat er niet genoeg vatbare mensen in de omgeving voorkomen om de ziekte verder te verspreiden.

Wanneer te veel mensen vaccinatie weigeren, bijvoorbeeld vanwege religieuze redenen, of uit angst voor ongewenste bijwerkingen van de vaccinatie, kan de kudde-immuniteit aangetast worden. Er blijven dan te veel kwetsbare personen in de populatie bestaan, waardoor van tijd tot tijd toch epidemieën optreden. Hierbij kunnen ook mensen die wél gevaccineerd zijn maar bij wie dit niet tot een voldoende afweerreactie heeft geleid (vaak een paar procent) ziek worden.

Vooral wanneer een groep niet-gevaccineerden bij elkaar in de buurt woont, ontstaan grotere groepen vatbare mensen waarbinnen vervolgens verspreiding van een infectieziekte kan voorkomen, vooral wanneer de kinderen naar dezelfde regionale scholen gaan. In Nederland wordt dit voor een aantal infectieziekten gezien in een gebied dat wel met de naam Bijbelgordel ('Biblebelt') wordt aangeduid. De Bijbelgordel loopt in een lijn van Oost-Groningen naar Zeeland. In dit gebied wonen relatief veel bevindelijk gereformeerde christenen, van wie een deel hun kinderen om religieuze redenen niet laat vaccineren. In de laatste jaren zijn in dit gebied plaatselijk epidemieën geweest van mazelen en rodehond. In 1978 en in 1992 waren er twee epidemieën van kinderverlamming (polio).

Anno 2007 worden er 23 kandidaat-vaccins bekeken om eventueel op te nemen in het Nederlandse Rijksvaccinatieprogramma. Hiervan lijken er 15 voorlopig geschikt. De doelgroepen breiden zich uit naar adolescenten en ouderen. Genoemde vaccins beschermen tegen RSV (Respiratoir Syncytieel Virus), Rotavirus, HPV (Humaan Papillomavirus), Groep B Hemolytische Streptokokken en VZV (Varicella Zostervirus, veroorzaker van waterpokken en gordelroos). In Nederland is besloten om vanaf september 2009 meisjes op 12-jarige leeftijd te vaccineren tegen humaan papillomavirus type 16 en 18, om daarmee te proberen een groot deel van de sterfte aan baarmoederhalskanker tegen te gaan. Deze vaccinatiecampagne is uitgesteld in verband met pandemie Mexicaanse griep. Het uitstel is tot voorjaar 2010.
Ook is besloten om in 2009 een 'inhaalcampagne' te organiseren voor meisjes die zijn geboren op of na 1 januari 1993 t/m 31 december 1996. Deze campagne is inmiddels gestart. De opkomst viel tegen na onrust onder de bevolking. Er werd in de populaire pers maar ook in de wetenschappelijke literatuur getwijfeld aan de vaccinatie en over de beoordeling die de Gezondheidsraad heeft gemaakt

Bij een sterk verhoogde blootstellingskans binnen bepaalde groepen mensen kan het nuttig zijn, tegen andere dan de genoemde ziekten te vaccineren, bijvoorbeeld medewerkers van dierenasiels en dierenartsen tegen hondsdolheid. Bepaalde risicogroepen worden gevaccineerd tegen tbc of tegen hepatitis B. Reizigers naar bepaalde landen kunnen "reizigersvaccinaties" nodig hebben. Mensen boven de 60 jaar en mensen uit risicogroepen kunnen voorts in Nederland jaarlijks gratis tegen griep worden gevaccineerd (de griepprik) als ze dit wensen. In Vlaanderen wordt vanwege de afnemende bescherming de griepprik bij ouderen en bij risicogroepen vaak tweemaal per jaar toegediend (in september zodra het vaccin beschikbaar is en in januari).

Er is verder een aantal vaccins tegen hier nog niet genoemde ziekten beschikbaar, maar die

Een andere reden waarom sommige vaccins in België en Nederland niet beschikbaar zijn: voor Nederland moeten ze een apart veiligheidsprogramma doorlopen, wat vanwege de relatief kleine afzetmarkt niet aantrekkelijk is voor de fabrikanten. Dit is bijvoorbeeld het geval met het waterpokkenvaccin. Zulke vaccins zijn meestal wel op aanvraag bij een (huis)arts te krijgen. Er wordt geprobeerd deze situatie te voorkomen door Europese certificaten te maken.




</doc>
<doc id="343797" url="https://nl.wikipedia.org/wiki?curid=343797" title="Prikkelbaredarmsyndroom">
Prikkelbaredarmsyndroom

Prikkelbaredarmsyndroom (PDS) of colon irritabile is een chronische darmstoornis, waarbij de beweeglijkheid (peristaltiek) van het darmstelsel chronisch is verstoord. Onder normale omstandigheden zorgen de darmen ervoor dat het voedsel gekneed en getransporteerd wordt. Bij PDS gaan de bewegingen van de darm te snel of te langzaam. Dit gaat gepaard met buikklachten gecombineerd met een afwijkende stoelgang. De klachten nemen soms af bij defecatie of veranderen wanneer de ontlasting verandert. PDS kan van grote invloed zijn op iemands leven. PDS-patiënten ervaren vaak onbegrip en maatschappelijke problemen.

Voor PDS kunnen geen specifieke oorzaken gevonden worden. Sommigen spreken daarom liever van onverklaarde buikklachten.

De Engelse benaming, die in België en Nederland ook nog vaak gebruikt wordt is Irritable Bowel Syndrome of IBS, niet te verwarren met IBD, "Inflammatory Bowel Disease".

PDS is de meest voorkomende chronische darmaandoening. Ongeveer 5 tot 20% van de Belgische en Nederlandse mannen en 15 tot 20% van de vrouwen heeft PDS. 75% van de patiënten zijn vrouwen. De helft van de patiënten is jonger dan 35 jaar wanneer de diagnose gesteld wordt en nog eens 40% bevindt zich in de leeftijdscategorie tussen 35 en 50 jaar.

De klachten van PDS verschillen van persoon tot persoon en zelfs per persoon kunnen de klachten nog weer van dag tot dag verschillen. Soms hebben mensen maanden achtereen klachten, gevolgd door klachtenvrije perioden, waarna de symptomen weer kunnen opspelen. De klachten nemen klassiek toe naar de avond. Ook ’s nachts kunnen buikpijn en andere klachten voorkomen.

De diagnose PDS wordt door een arts gesteld en wordt meestal verkregen door uitsluiting van ziekten met een gelijkaardig klachtenpatroon, zoals een gastro-intestinale tumor, de ziekte van Crohn, colitis ulcerosa, endometriose en andere aandoeningen.

Omdat de symptomen van PDS erg lijken op die van andere darmaandoeningen kan het soms lang duren voordat de diagnose gesteld wordt. Aan de andere kant komt PDS zo vaak voor dat men al heel snel een vermoeden zal hebben.

Als hulpmiddel voor artsen zijn in 2007 de Rome III-criteria (2007) opgesteld. Dit is een door een internationaal team van specialisten samengestelde lijst van criteria waaraan patiënten moeten voldoen om de diagnose te kunnen stellen.


Bijkomende symptomen kunnen zijn:

In de Rome III-criteria werd eveneens een tabel van alarmerende indicaties opgesteld, die eerder wijzen op een onderliggende organische oorzaak waarvoor verder onderzoek absoluut noodzakelijk is.

Verder onderzoek om andere ziekten uit te sluiten kan bijvoorbeeld gebeuren met:

Lang niet altijd zullen alle bovenstaande onderzoeken nodig zijn. De Nederlandse huisartsenstandaard stelt dat bij een diagnose zonder andere verdenkingen nader onderzoek zelfs overbodig is, maar noemt ook een aantal omstandigheden waarbij wel naar een andere oorzaak dient te worden gezocht.

De oorzaken van PDS zijn nog onduidelijk. In de darm zijn meestal geen zichtbare afwijkingen te vinden. Dit maakt de diagnose en behandeling erg moeilijk. Het is belangrijk dat arts en patiënt zich er bewust van zijn dat ook een medische oorzaak over het hoofd kan zijn gezien.

Artsen sturen patiënten met PDS vaak zonder veel uitleg naar huis. De aandoening wordt als functioneel bestempeld omdat geen specifieke oorzaak gevonden wordt.

Mogelijke oorzaken van PDS zouden kunnen zijn:

Het kan nuttig zijn de invloed van biologische factoren, psychologische factoren en leefgewoontefactoren na te gaan. Die kunnen van invloed zijn op de PDS-klachten.


Voor PDS is nog geen afdoende behandeling gevonden. De behandeling zoekt men meestal in voeding en leefregels. Wel is vanaf 1995 in Nederland bekend, dat PDS kan worden behandeld met hypnotherapie in combinatie met speciaal ontwikkelde lichaamsoefeningen. Tot op heden is deze behandelvorm het meest effectief met een resultaat met afname van klachten tussen de 80% en 100%. Dit programma wordt wel het Darm-Management-Programma genoemd. Dit daar de klachten na de behandelingen door de cliënt zelf kunnen worden beheerst. In Engeland, waar het programma is ontwikkeld in de jaren ’80, wordt deze aanpak met hypnotherapie de Sense of a Quiet-Mind genoemd.

Medicijnen die de darmperistaltiek afzwakken (spasmolytica), zoals mebeverine, hebben volgens de wetenschappelijke literatuur weinig zin bij PDS. In diverse studies is geen bewijs voor de effectiviteit van deze medicijnen gevonden. Niettemin worden deze regelmatig voorgeschreven.

Dat soms deze middelen wel helpen kan toe te schrijven zijn aan het placebo-effect, dat bij de behandeling van PDS een rol kan spelen. 30 tot 80 procent van de deelnemers aan korte klinische studies zagen hun symptomen verminderen als reactie op een nepgeneesmiddel. MRI-scans van de hersenen bevestigen de krachtige werking van placebo’s bij dit syndroom.

Ook oplosbare vezels, maagzuurremmers (in 21% van de gevallen voorgeschreven), pijnstillers (19%), antidiarreemiddelen (antidiarrhoica), laxeermiddelen en antidepressiva (serotoninemodulatoren) worden bij PDS door artsen voorgeschreven.

Omdat het prikkelbaredarmsyndroom een aandoening van de spijsvertering lijkt te zijn ligt het voor de hand een behandelmethode in de voeding te zoeken. Daarnaast kunnen mogelijk enkele voedingssupplementen effectief zijn.

Als aanvullende therapie blijkt psychotherapie en vooral hypnotherapie een mogelijke optie, niet alleen wanneer psychosociale factoren een rol spelen in het ziektepatroon.

Van acupunctuur en reflexologie is wetenschappelijk niet bewezen dat ze effectief zijn bij het prikkelbaredarmsyndroom.



</doc>
<doc id="343800" url="https://nl.wikipedia.org/wiki?curid=343800" title="Anker (wijn)">
Anker (wijn)

De anker is een oude inhoudsmaat voor wijn. De omvang was een klein vaatje van 35 liter, ofwel 45 flessen. Er bestaat een brouwerij Het Anker en ook wijnzaken (Het gulden anker) zijn nog wel eens naar deze oude maat genoemd.

Deze wijnmaat is ook in het Duits ("Anker") en in het Deens ("anker øl") bekend.

Zes ankers maken één okshoofd.


</doc>
<doc id="343818" url="https://nl.wikipedia.org/wiki?curid=343818" title="Chambreren">
Chambreren

Chambreren is het op kamertemperatuur brengen van rode wijn. "Chambre" is het Franse woord voor "kamer".

In de centraal verwarmde woningen is de woonkamer veelal te warm. De juiste temperatuur hangt bovendien van het soort wijn af.



</doc>
<doc id="343840" url="https://nl.wikipedia.org/wiki?curid=343840" title="IJswijn">
IJswijn

IJswijn, in het Duits "Eiswein" of in het Engels "icewine", is een zoete geurige wijn die vaak als dessertwijn wordt gedronken.De beste serveertemperatuur ligt tussen de 6 °C en 8 °C. In tegenstelling tot de meeste witte wijnen kan ijswijn zeer lang bewaard worden. Na lagering ontwikkelt zich een bijzonder karakter. IJswijn kan echter ook heel goed jong gedronken kan worden. Dan zijn het de nog frisse aroma's die de boventoon voeren.

Er zijn ook rode ijswijnen. In Duitsland zijn deze zeer zeldzaam, in Noord-Amerika komen deze vaker voor.

De druiven voor deze wijn blijven lange tijd aan de wijnranken hangen en worden pas in de winterperiode geplukt, als ze door nachtvorst bevroren zijn. De temperatuur mag dan niet hoger zijn dan -7 °C. Als de nachtvorst niet vroeg genoeg optreedt, kunnen de druiven beschimmelen en kan er niet geoogst worden om er ijswijn van te maken. De prijs is evenredig aan de risico’s die de wijnbouwer draagt om deze wijn te maken.

De bevroren druiven bevatten veel suiker, smaak- en geurstoffen. Door tijdens de persing het bevroren water te verwijderen ontstaat er een zeer geconcentreerde maar ook zoete wijn. Door het hoge suikergehalte is de gisting moeilijk op gang te brengen en duurt dan ook langer. Het record van suikergehalte voor een Duitse eiswein is 250° Oechsle, daar waar 125° wettelijk voldoende zou zijn geweest.

Het persen van druiven verdient altijd bijzondere aandacht. Bij ijswijn geldt dat nog eens extra. Omdat de opbrengst uit de druiven volgens deze methode erg klein zal zijn, is men geneigd harder te persen voor meer opbrengst. Het risico is dat schillen en pitten hun bitterheid aan de wijn gaan afstaan.

Een nieuwe techniek is de “cryo-extractie”. Deze techniek is gebaseerd op de wet van Raoult, die stelt dat het vriespunt van een vloeistof lager komt te liggen naarmate de concentratie suiker hoger is. In de praktijk oogst men de druiven op een laat tijdstip en worden in een koelcel (of koelwagen) geplaatst met een temperatuur van -10 tot -15 °C. De druiven met het minste suiker, bevriezen eerst en kunnen verwijderd worden. Zo verkrijgt men een partij druiven, met een hoog Oechsle gehalte. De techniek kan worden gebruikt in jaren met veel regen en een kleine kans op vorst en/of edele rotting in de wijngaard.

In Duitsland is de Rieslingdruif voor Eiswein het meest favoriet.
Canada en de Verenigde Staten gebruiken voor hun icewine naast de Riesling vooral ook de Vidal blanc.

In de verschillende wijnlanden wordt succes geboekt met andere druivenrassen.



</doc>
<doc id="343850" url="https://nl.wikipedia.org/wiki?curid=343850" title="Flor (sherry)">
Flor (sherry)

Met flor wordt een soort gist bedoeld die voorkomt in Andalusië en die van belang is voor de fabricage van sherry. Flor is Spaans en betekent "bloem".

Bij het maken van wijn worden de jonge wijnen niet aan lucht blootgesteld door ze in goed afgesloten vaten te laten gisten. Daarentegen worden bij het maken van sherry licht poreuze vaten gebruikt, waarbij ruimte voor lucht ("twee vuisten hoog") wordt gehouden. Daardoor heeft de flor toegang tot de gisting. De flor ziet eruit als een dikke laag wit schuim.

Flor komt het meeste voor in koelere Spaanse klimaatzones. De sherrysoorten uit de koele kustgebieden Sanlúcar de Barrameda en El Puerto de Santa María krijgen dan ook een dikkere laag flor tijdens de gisting dan die in Jerez gemaakt worden. Doordat de flor de zeelucht opneemt krijgt de sherry een licht zilte smaak.

Om "fino" of "manzanilla" sherry te verkrijgen wordt de flor tijdens de hele rijping op de vloeistof gelaten, waardoor deze niet in contact kan komen met zuurstof. De flor kan ook eerder verwijderd worden waarbij een 'amontillado' sherry ontstaat.



</doc>
<doc id="343881" url="https://nl.wikipedia.org/wiki?curid=343881" title="Grijze stof">
Grijze stof

De grijze stof of substantia grisea is het deel van het centrale zenuwstelsel dat de cellichamen van de zenuwcellen, de dendrieten en de korte axonen bevat. De witte stof is het deel dat de lange, gemyeliniseerde axonen bevat. De grijze stof bevindt zich in de hersenen vooral (maar niet uitsluitend) aan de buitenkant, waar het de cortex cerebri, de schors van de grote hersenen, en de cortex cerebelli, de schors van de kleine hersenen, vormt. In het ruggenmerg bevindt de grijze stof zich in tegenstelling tot de hersenen juist aan de binnenkant.

De grijze stof heeft als functie het verwerken van informatie, terwijl de witte stof de communicatie tussen de zenuwcellen verzorgt. De karakteristieke grijsbruine kleur komt door het mengsel van bloedvaten en cellichamen van zenuwcellen.

Het bijvoeglijk naamwoord "grisea" voor "grijs" in het Latijnse begrip "substantia grisea" komt niet voor in het klassieke Latijn. Het woord "grisea" is afgeleid van het Franse woord voor grijs, "gris". Als alternatief worden ook "substantia cana" en "substantia cinerea" gebruikt. Het bijvoeglijk naamwoord "cana" komt voor in het klassieke Latijn en betekent "grijs" of "grijsachtig wit". Het eveneens klassieke Latijn "cinerea" betekent "askleurig".



</doc>
<doc id="344039" url="https://nl.wikipedia.org/wiki?curid=344039" title="Foekje Dillema">
Foekje Dillema

Foekje Dillema (Burum, 18 september 1926 – Kollum, 5 december 2007) was een Nederlandse atlete die vrijwel vanaf het eerste moment dat ze zich op de atletiekbanen vertoonde, imponeerde vanwege haar opvallende sprintsnelheid. In de korte periode dat ze actief was in de atletiek, was zij degene die de hegemonie van olympisch kampioene Fanny Blankers-Koen op de 200 m zou kunnen doorbreken. Nadat Dillema weigerde te gaan naar een door de IAAF verplicht gestelde geslachtstest, werd zij teruggetrokken uit de Nederlandse ploeg. Vervolgens schorste de KNAU haar voor het leven.

Dillema was de derde dochter in een gezin van acht kinderen. Haar talent werd gevormd en ontdekt in een gymnastiekzaal. Ze was lid van "V & K Kollum". 'Op een avond (...) deden we een spelletje waarbij je hard moest lopen, om paaltjes heen. De trainer zei: "Kind, je moet aan atletiek gaan doen".' In het voorjaar van 1948 liep Dillema haar eerste wedstrijd in Buitenpost, buiten mededinging en op sokken. Ze won met voorsprong. De successen van de Nederlandse afvaardiging naar de Olympische Spelen in Londen stimuleerden haar extra in haar dadendrang. Ze hoorde de radioreportages uit Londen van Peter Knegjens, die over het vermogen beschikte om op woorden favorieten naar de finish te dragen. Ze droomde ervan in de voetsporen te treden van de olympische kampioene uit het wereldse Amsterdam, onvergelijkbaar met een dorpje als het hare. Die zomer meldde zij zich dan ook aan bij de atletiekvereniging "Vitesse" in Leeuwarden, die 's zomers trainde op de toenmalige natuurijsbaan van "De IJsclub".

Dillema kreeg de kans in de zomer van 1949 en verzilverde deze op sensationele wijze. Dillema stond links naast Fanny Blankers-Koen bij de officiële presentatie van de Nederlandse vrouwenploeg die in het Feyenoord-stadion uitkwam tegen Italië. Tot een rechtstreeks duel tussen de twee kwam het niet, nadat Dillema zich op medisch advies had teruggetrokken voor de 100 m. Haar 200 meterrace won Dillema op bijna mannelijke wijze. Na haar inhaalrace als slotloopster op de 4 x 100 m klommen de 20.000 toeschouwers op de banken. Een hopeloze achterstand zette ze om in winst. De Friezin werd vergeleken met een stoomwals, die de concurrentie platwalste. Italië was kansloos in Rotterdam. Later die zomer maakte ze ook in Londen, bij afwezigheid van Fanny Blankers-Koen (die nooit tegen Dillema wilde lopen op de 200 meter) met overwinningen op de 100 en 200 m zo'n grote indruk, dat ze werd gekozen tot ""athlete of the match"". Die twintigste augustus van 1949 was de internationale doorbraak van Dillema.

Voor deelname aan de Europese Kampioenschappen in Brussel op 23 augustus 1950 moesten alle deelnemende atletes een geslachtskeuring ondergaan. De IAAF had deze keuring verplicht gesteld. Ook Dillema werd daarvoor opgeroepen. De Nederlandse dames ondergingen op 8 juli een gynaecologisch onderzoek in het Westeinde Ziekenhuis in Den Haag. De Friezin weigerde dit onderzoek te ondergaan. In de notulen van de bestuursvergadering van de KNAU (8 juli 1950) staat letterlijk: 'F. Dillema heeft afgeschreven voor de keuring. Tonnis de Vries zal indien nodig contact met haar opnemen'. Op 13 juli 1950 vertrok Dillema met het Nederlands team naar Frankrijk voor een internationale atletiekwedstrijd. Een telegram van het bestuur bereikte Dillema te laat. Zij was al onderweg. Op het station van Rotterdam werd ze uit de trein gehaald en is haar verteld, dat ze niet aan wedstrijden mocht deelnemen omdat ze, in de woorden van Dillema, 'geen meid was'. Ze werd nadien voor het leven geschorst, officieel als gevolg van een medische conditie. Het Nederlandse record op de 200 m van 24,1 s, dat Dillema op het moment van haar schorsing in handen had, werd uit de boeken geschrapt. Op de dag van de schorsing heeft de KNAU Puck Brouwer opgeroepen om Foekje te vervangen in Frankrijk. Dillema zelf reisde mogelijk in verwarring terug naar Burum. Na deze schok dook ze een jaar lang onder in haar huis. Dillema hervatte haar beroep als hulp in de huishouding en gaf op vrijwillige basis sportles in Burum. Ze bleef de rest van haar leven weigeren om over de affaire te praten.

Kort na haar overlijden erkende de KNAU Foekjes persoonlijke record op de 200 m. In een persoonlijk gesprek met een tantezegger van Dillema heeft de Atletiekunie bij monde van directeur Rien van Haperen haar verontschuldigingen aangeboden voor de manier waarop Dillema na de schorsing aan haar lot is overgelaten.

De documentaire van Andere Tijden Sport van 20 juli 2008 presenteerde een onderzoek naar DNA uit nagelaten huidcellen uit Foekjes kleding. De documentaire beantwoordde de vraag of Dillema man of vrouw was. Het DNA is onderzocht bij de afdeling Forensische Moleculaire Biologie van het Erasmus MC. In het DNA werd een Y-chromosoom aangetoond. Een Y-chromosoom is zeer uitzonderlijk voor vrouwen. Verder was bijzonder dat de verhouding X:Y in de huidcellen volgens moleculair bioloog Anton Grootegoed varieerde van 1:1 tot 1:4. Professor Grootegoed concludeerde dat ondanks het Y-chromosoom Dillema op grond van uiterlijk en gedrag een vrouw was.In een publicatie over dit onderzoek stellen de auteurs vast dat er sprake was van een verstoorde geslachtontwikkeling - disorder of sexual development. De auteurs veronderstellen dat Dillema een genetisch mozaïek van 46,XX (genotype vrouw) en 46,XY (genotype man) was. Na de bevruchting met een Y-chromosoom zouden door onvolledige eerste celdelingen - non-disjunctie - eerst een cel XXY zijn gevormd en bij latere celdeling cellen mogelijk cellen met twee X-chromosomen (XX) en cellen met een X- en een Y-chromosoom (XY). Beide typen cellen XX en XY komen dan naast elkaar voor in het gehele lichaam. De verdeling van de XX- en XY-cellen in de gonaden van een embryo bepaalt de vorming van vrouwelijke of mannelijke geslachtsklieren ("ovaria" of "testes"). Zijn er veel XY-cellen, dan zullen de geslachtsklieren zich ontwikkelen tot "testes". Zijn er veel XX-cellen, dan ontstaan ovaria. Bij een bepaalde verhouding aan XX- en XY-cellen kan er ook testisweefsel in de ovaria gevormd worden (zogenoemde ovotestes). Dat testisweefsel kan geen zaadcellen aanmaken, maar wel het geslachtshormoon testosteron. 

In tegenstelling tot het DNA-onderzoek heeft Dillema's biograaf Max Dohle de vraag beantwoord, waarom Dillema is geschorst. Dohle veronderstelde dat er een Y-chromosoom in het spel was, hetgeen later door het DNA-onderzoek werd bevestigd. Zowel de Stichting Atletiekerfgoed als Max Dohle komen daarom tot de conclusie, dat Dillema is afgekeurd en vervolgens geschorst vanwege een verstoorde geslachtsontwikkeling (interseksconditie) als gevolg van het Y-chromosoom. De veronderstelling is namelijk dat Dillema vanwege deze conditie afzag van de keuring. Vervolgens is Dillema - volgens haar familie in het grootste geheim - geholpen aan haar klieren in het Academisch Ziekenhuis in Groningen. 

De KNAU ging er vanwege de weigering van uit dat Dillema niet volledig vrouw was: ze had mannelijke geslachtskenmerken. Doelstelling van de geslachtskeuring was niet alleen om mannen uit de vrouwencompetitie te weren, maar ook om de toen zogenoemde hermafrodieten uit de competitie te nemen. Dillema zou met andere woorden voor de EK in Brussel niet in staat zijn geweest het vereiste 'sex certificate' te overleggen.

De visie dat sommige atleten samen met het bestuur van de KNAU een vooropgezet plan hadden om Dillema uit te schakelen, wijzen zowel de stichting als haar biograaf af. Beide zijn van mening dat het bestuur van de KNAU de richtlijnen van de IAAF heeft gevolgd. Dillema is naar de maatstaven van 1950 geschorst. Deze maatstaven zijn pas in 2011 herzien door de IAAF en het IOC (zie hiervoor het lemma geslachtstest). De geslachtstesten werden vooral vanaf deze eeuw als mensonterend en discriminerend afgewezen. In de vorige eeuw zijn tientallen sportvrouwen zoals Foekje Dillema geschorst. Aanleiding voor de aanpassingen van de geslachtskeuringen was de zaak van de Zuid-Afrikaanse 800-meterloopster Caster Semenya. Het Hof van Arbitrage voor Sport (CAS) heeft inmiddels alle geslachtstesten opgeschort, tot er wetenschappelijk onderzoek is dat aantoont, dat testosteron een doorslaggevende factor is bij sportprestaties van vrouwen met een disorder of sexual development.






</doc>
<doc id="344385" url="https://nl.wikipedia.org/wiki?curid=344385" title="Schwanncel">
Schwanncel

Schwanncellen of cellen van Schwann zijn gliacellen die geassocieerd zijn met het axon van sommige zenuwcellen. Elke cel vormt één segment van een myelineschede, en tussen elk segment vindt men de knopen van Ranvier. Schwanncellen verzorgen alleen de myelinisatie in het perifere zenuwstelsel, in het centrale zenuwstelsel zorgen oligodendrocyten hiervoor.

De cellen van Schwann hebben als functie om de impulsgeleiding in het axon te versnellen. Een axon zonder myelineschede kan een impuls voortgeleiden met een snelheid van 3 à 4 m/s maar met een myelineschede kan dit oplopen tot 120 m/s. Deze snelheid komt goed van pas in het perifere zenuwstelsel waar de te overbruggen afstanden in het menselijk lichaam wel tot 1m kunnen bedragen.

Een myelineschede heeft ook een beschermende en ondersteunende functie bij het axon. Als een axon afsterft, kan hij sneller weer aangroeien doordat het axon als het ware een tunnel heeft om zich door te begeven. De myelineschede blijkt bij elektronenmicroscopisch onderzoek te bestaan uit een vele malen om het axon gerolde dubbele lipidenlaag, zoals ook in celmembranen voorkomt.



</doc>
<doc id="344616" url="https://nl.wikipedia.org/wiki?curid=344616" title="Zilverperoxide">
Zilverperoxide

Zilverperoxide is een krachtig ontsmettingsmiddel op basis van 50% waterstofperoxide en colloïdaal zilver.

Het zilver wordt gebruikt als activator en stabilisator waardoor zilverperoxide een zeer krachtige werking heeft, maar tevens een langdurige werking.

Zilverperoxide is het meest geschikte middel om biofilm uit waterleidingsystemen te verwijderen. 


</doc>
<doc id="344628" url="https://nl.wikipedia.org/wiki?curid=344628" title="Syndroom van Edwards">
Syndroom van Edwards

Bij het syndroom van Edwards of trisomie 18 is er sprake van een trisomie van chromosoom 18. Het syndroom van Edwards is genoemd naar diens ontdekker John Hilton Edwards. Trisomie 18 wordt gekenmerkt door de volgende verschijnselen:
Al deze problemen maken het syndroom van Edwards zelden met leven verenigbaar.


</doc>
<doc id="345170" url="https://nl.wikipedia.org/wiki?curid=345170" title="Gescheurde achillespees">
Gescheurde achillespees

Een gescheurde achillespees, achillespeesscheur of achillespeesruptuur is een geheel of gedeeltelijke scheuring van de achillespees. Meestal voelt het moment van een dergelijke scheuring als een schop of klap tegen de kuit. De scheuring kan gebeuren tijdens belasting van de pees, maar kan ook bij relatief zeer kleine bewegingen (zoals rustig fietsen) plotseling ontstaan.

Bij volledige doorscheuring is de kuitspier niet meer verbonden met de voet. Dit kan getest worden door te knielen op een bank of stoel; de voet moet vrij in de ruimte hangen. Wanneer de achillespees intact is, zal de voet bewegen bij knijpen in de kuitspier. Bij een gescheurde achillespees blijft de voet stil hangen, wanneer er in de kuitspier geknepen wordt.

Deze blessure komt relatief veel voor bij mannen tussen de 30 en 50 jaar. Het kan ontstaan als bijwerking van medicijnen, vooral van het antibioticum ciprofloxacine en andere middelen uit dezelfde groep. Het treedt eerder op bij een verminderde algemene gezondheid, bijvoorbeeld als gevolg van diabetes mellitus en ernstig nierfalen

Behandeling is operatief door hechting van de gescheurde peesdelen of conservatief door fixatie in strekstand met een verband, waarbij de peesvezels vanzelf aan elkaar moeten groeien.


</doc>
<doc id="345182" url="https://nl.wikipedia.org/wiki?curid=345182" title="Schofthoogte">
Schofthoogte

De schofthoogte of schouderhoogte (ook wel de stokmaat genoemd) is bij viervoeters de afstand tussen de grond en de schoft, van het uiteinde van de voorpoot (bij paarden het 'voorbeen') tot aan de bovenrand van de wervelkolom, ter hoogte van de schouder. Deze maat wordt in het algemeen gebruikt om aan te geven welke hoogte een volgroeid exemplaar van een bepaalde diersoort of huisdierras in principe moet kunnen bereiken. Meestal wordt de maat gebruikt voor beschrijving van een middelgroot tot groot vierpotig dan wel vierbenig landdier zoals een hoefdier of een roofdier,

De schofthoogte is betrouwbaarder dan de hoogte van de kop (bij paarden vaak 'hoofd' genoemd), aangezien dit lichaamsdeel bij een stilstaand dier in verschillende posities kan staan, terwijl de schoft bij een stilstaand dier altijd dezelfde hoogte heeft. De schoft is over het algemeen in stilstand het hoogste punt van een dier op de kop (of het hoofd) en de nek na, en het hoogste gedeelte van de rug. Een uitzondering zijn de kameel en de dromedaris, waarbij immers de bult het hoogste punt van de rug is.

De schofthoogte wordt voornamelijk gebruikt bij paarden en honden als een standaardmaat voor bepaalde rassen. Zo geldt voor de reu van een Ierse wolfshond een minimale schofthoogte van 79 centimeter, terwijl voor de foxterriër een maximale hoogte van 39 centimeter geldt.

De meeste moderne warmbloed rijpaarden hebben een duidelijk geprofileerde schoft terwijl deze bij trekpaarden van koudbloedrassen vaak bijna helemaal vlak is.



</doc>
<doc id="345224" url="https://nl.wikipedia.org/wiki?curid=345224" title="Alcoholabsenteïsme">
Alcoholabsenteïsme

Alcoholabsenteïsme is de gedraging van een alcoholist als gevolg van het te veel nuttigen van alcoholische dranken tijdens het weekeinde. De alcoholist meldt zich maandag ziek en verschijnt dinsdag weer relatief ontnuchterd op het werk.

Op maandagmorgen heeft de alcoholist geen kater, maar een alcoholvergiftiging die pas in de loop van de dag verdwijnt.

In het kader van bestrijding van ziekteverzuim en veiligheid behoort het volgen van medewerkers die alcoholabsenteïsme vertonen in bedrijven waar met gevaarlijke bedrijfsprocessen wordt gewerkt, tot het standaardbeleid. Ook het uitbannen van de verkrijgbaarheid van alcoholische dranken in bedrijfskantines en tijdens recepties en op vrijdagmiddag behoren tot dat beleid.

Regelmatig alcoholmisbruik valt vaak niet op omdat men het binnen huiselijke kring weet te houden of het tijdens gelegenheden doet waar het sociaal aanvaard wordt: verjaardagsfeesten, recepties, na een begrafenis, bedrijfs- en familiefeesten, personeelsbijeenkomsten en -uitjes. Een beetje alcoholist weet dan ook het sociaal gewenst gedrag dat het nakomen van sociale verplichtingen is te combineren met de alcoholverslaving.

Ook een cafébezoek in het weekeinde valt niet snel op. Pas als het gedrag van de alcoholist beter bestudeerd wordt valt de verslaving op. Meestal weet de partner het al eerder dan wie dan ook, maar zelfs die kan lang een rad voor ogen gedraaid worden!

Een werkzaam zijnde alcoholist met een sociale relatie zal de dosis alcohol doordeweeks op een vrij stabiel niveau proberen te houden en zichzelf en anderen wijs maken dat "je aan alcohol moet wennen" en dat "je daardoor er ook minder afhankelijk van wordt". Beide zijn drogredenen: de lever krijgt nooit rust, is constant bezig de alcohol af te breken en vervet. Uiteindelijk verhardt de lever waardoor een kettingreactie aan gevolgen voor andere organen (hersenen, nieren, alvleesklier, hart) en weefsels een onomkeerbaar proces in werking zetten, waar alleen na twee jaar aantoonbare nuchterschap door middel van levertransplantatie, een ommekeer in aangebracht kan worden.

Bij een overdosis aan alcoholconsumptie - vaak dus tijdens weekeinden - ontstaat een acuut delirium, waarbij de alcoholist kenmerken als verwarring, vergeetachtigheid en duizeligheid ervaart. Als de alcoholist geen gewenningsdrempel heeft opgebouwd, is de kans op overlijden zelfs aanwezig.


</doc>
<doc id="345243" url="https://nl.wikipedia.org/wiki?curid=345243" title="Sulfapreparaat">
Sulfapreparaat

Sulfapreparaten is een verzamelnaam voor groep medicijnen. De term verwijst naar stoffen met een sulfonamide-groep, (SONH). Deze groep medicijnen wordt vooral onderscheiden omdat overgevoeligheidsreacties tegen deze stoffen relatief vaak optreden. Daarbij zijn kruisreacties niet zeldzaam, zodat patiënten vaak op meerdere sulfonamiden tegelijk reageren.

Sulfonamiden worden onderverdeeld in :
<br>
Dapson (diaminodifenylsulfon) is een sulfon in plaats van een sulfonamide, maar heeft wel soortgelijke bijwerkingen.
<br><br>
Vele andere geneesmiddelen bevatten zwavel("=sulfur")atomen of sulfaat- of sulfietgroepen, maar dit zijn geen sulfapreparaten.


</doc>
<doc id="345281" url="https://nl.wikipedia.org/wiki?curid=345281" title="Staalpillen">
Staalpillen

Staalpillen is een populaire benaming voor tabletten die het element ijzer bevatten en die worden voorgeschreven bij bloedarmoede door ijzergebrek ("ferriprieve anemie").
Er zijn diverse preparaten in de handel, met hoeveelheden van 100-200 mg ijzer in de vorm van ijzer(II)sulfaat of andere ferrozouten, soms in een vorm die langzaam vrijkomt. Het voordeel van een dergelijk slow-release preparaat is discutabel omdat ijzer vooral in de 12-vingerige darm (duodenum) wordt opgenomen. IJzer dat later uit de tablet vrijkomt zal niet meer worden opgenomen.

Er zijn twijfels over de hoeveelheid ijzer die wordt voorgeschreven bij een anemie door ijzergebrek.
Een kleine hoeveelheid ijzer van 20-40mg/dag blijkt in veel gevallen voldoende.

Sommige mensen krijgen last van maagpijn en/of constipatie door dit middel; ook wordt de ontlasting donkerder bij gebruik van ijzertabletten. Slechts een klein deel van het ijzer wordt daadwerkelijk opgenomen in het lichaam; gelijktijdig gebruik van vitamine C verhoogt de effectiviteit, gebruik van kalk en melkproducten verlaagt deze.
Een bijkomend nadeel voor personen met een kunstgebit is dat ijzertabletten zwarte vlekken kunnen geven op het kunstgebit.


</doc>
<doc id="345468" url="https://nl.wikipedia.org/wiki?curid=345468" title="Amfimixis">
Amfimixis

Amfimixis of amfimixie is generatieve voortplanting (door zaad) met bevruchting. Hiertegenover staat apomixis ongeslachtelijke voortplanting via zaad.

In de helmhokjes vindt de vorming van stuifmeelkorrels (pollen) plaats. Bij de vorming van de meeldraad veranderen vier groepjes van meristematische cellen in vier stuifmeelkorrelmoederzakken (microsporangiën). Twee per helmhokje. Een pollenmoederzak bestaat uit voedingsweefsel (tapetum), waarbinnen de stuifmeelkorrelmoedercellen (microsporen) liggen, welke uitgroeien tot stuifmeelkorrels. Door meiose ontstaan uit de microsporen eerst twee cellen (een dyade) en vervolgens een klompje van vier cellen (een tetrade). De cellen van de tetrade maken zich van elkaar los en vormen de haploïde microsporen. De buitenwand om deze microspore verdict onder invloed van zowel het tapetum als de microspore tot de excine. Daarbinnen wordt door de microspore een binnenwand (intine) gevormd. Vervolgens deelt de microspore zich via een mitotische celdeling in tweeën, de generatieve cel en de vegetatieve kern. De vegetatieve kern groeit bij de bestuiving uit tot de pollenbuis, waarna deze kern verdwijnt (degenereerd). De stempelpapillen zijn bedekt met een cuticula. 

Wanneer de stuifmeelkorrel in aanraking komt met een stempel zwelt deze op doordat water wordt opgenomen door osmose. Hierdoor gaat het cytoplasma door de celwand naar buiten en vormt het begin van de stuifmeelbuis. De stuifmeelbuis maakt een ronde opening in de cuticula en begint hierna tussen de cellen van het geleidingsweefsel van de stijl door te groeien in de richting van het zaadbeginsel, waarbij het zich een weg door de stijl baant. Bij sommige planten (lelies) is er geen geleidingsweefsel maar een open stijlkanaal. De generatieve cel deelt zich via een mitotische deling nog een keer in twee generatieve cellen (spermacellen). De pollenbuis groeit door de kiemopening (micropyle) van het vruchtbeginsel de embryozak in. In de pollenbuis verplaatsen de twee spermacellen zich naar de embryozak. Éen van deze spermacellen versmelt met de eicel en de andere spermacel versmelt met de secundaire embryozakkern en vormt zo een triploïde (3n) kern. Deze kern groeit uit tot het endosperm (kiemwit), dat reservevoedsel bevat voor de zich later te ontwikkelen plant. 
Nadat het mannelijke stuifmeel op het vrouwelijke deel van de bloem (de stamper) is aangekomen, groeit uit de stuifmeelkorrels een buis in de richting van de eicel om die te bevruchten. Tijdens deze groei kan er certatie plaatsvinden. Certatie is het verschijnsel dat de stuifmeelbuizen niet allemaal evenhard groeien. Zo groeien stuifmeelbuizen van stuifmeelkorrels van nauw verwante planten soms langzamer om inteelt te voorkomen.Nadat de bevruchting heeft plaatsgevonden groeit het uit tot een vrucht.


</doc>
<doc id="345822" url="https://nl.wikipedia.org/wiki?curid=345822" title="Harvey Fierstein">
Harvey Fierstein

Harvey Fierstein (Brooklyn (New York), 6 juni 1954) is een Joods-Amerikaans acteur, schrijver en zanger.

Hij is vooral bekend van zijn semi-autobiografische toneelstuk en film "Torch Song Trilogy", die hij schreef (toneelstuk en filmscript) en waarin hij de hoofdrol speelde. In 1983 won hij Tony Awards voor Beste Optreden als Hoofdrolspeler in een Toneelstuk en voor Beste Toneelstuk voor "Torch Song Trilogy".

Hij had ook een rol als Robin Williams maskermaker-broer in "Mrs. Doubtfire" (1993), had een opmerkelijke cameo verschijning in "Independence Day" (1996) en deed de stem van Karl, Homers assistent, in een episode van "The Simpsons".

Hij is bekend om zijn rauwe stem. Naast zijn filmrollen is hij ook een stand-upcomedian en een dragqueen, alsook een schrijver van homo-artikels. Hij schreef het boek voor de Jerry Herman musical "La Cage Aux Folles", waarvoor hij in 1984 de Tony won voor Beste Boek (Musical).

In 2003 won hij de Tony voor Beste Optreden als Hoofdrolspeler in een Musical voor de musical "Hairspray" (gebaseerd op de film door John Waters), waarmee hij de enige persoon in de geschiedenis is die in vier verschillende categorieën een Tony won.

Hij verscheen in de rol van Tevye de melkboer in de Broadway revival van "Fiddler on the Roof" van februari 2005 tot het einde van de show in januari 2006.

In 2016 kreeg Fierstein een ster op de Hollywood Walk of Fame.

Fierstein is een inwoner van het kleine stadje Ridgefield in Connecticut.


</doc>
<doc id="346119" url="https://nl.wikipedia.org/wiki?curid=346119" title="Dermaal">
Dermaal

Dermaal (van "derma" - de huid) betekent "betrekking hebbend op de huid". Men spreekt bijvoorbeeld van dermale of transdermale toediening van geneesmiddelen, zoals de bekende nicotinepleister of het toepassen van crèmes. In plaats van dermaal wordt wel ook de term cutaan gebruikt.

Of een stof opgenomen wordt door de huid is redelijk goed voorspelbaar, de stof moet grofweg aan 4 van de volgende 6 regels voldoen: (regels van Lipinski):

In Nederland zijn de volgende geregistreerd:


</doc>
<doc id="346121" url="https://nl.wikipedia.org/wiki?curid=346121" title="Hartklep">
Hartklep

Het hart bevat verschillende hartkleppen ter voorkoming van het terugstromen van het bloed. Om deze functie te vervullen, kunnen de kleppen de bloedstroom tussen de hartboezems en de hartkamers, en tussen de hartkamers en de slagaders, afsluiten. De kleppen bestaan uit materiaal van het endocard, de eerste laag van de hartwand.

De geluiden die het hart produceert, stammen van de hartkleppen.

De atrioventriculaire kleppen of zeilkleppen:
De slagaderkleppen of halvemaanvormige kleppen:

Van bovenaf zien hartkleppen eruit als een cirkel die door drie is gedeeld, behalve de mitralisklep, die in tweeën gedeeld is. De mitralisklep en de tricuspidalisklep zitten vast aan peesdraden. Deze peesdraden lopen door de hartkamers. Ze ziiten aan de ene kant vast aan de hartkleppen, en aan de andere kant aan de wand van de hartkamer. Als het hart samenknijpt sluiten de mitralisklep en tricuspidalisklep, de peesdraden voorkomen dat de kleppen doorslaan de hartboezem in. Als de kamer ontspant openen de kleppen weer en stroomt het bloed van de hartboezems naar de hartkamers. 

De aandoeningen kunnen onderscheiden worden in drie typen:
De pompfunctie van het hart is dan verminderd, hetgeen leidt tot een verhoogde activiteit van het hart en op de lange duur hartfalen.



</doc>
<doc id="346152" url="https://nl.wikipedia.org/wiki?curid=346152" title="Jean-Jacques Cassiman">
Jean-Jacques Cassiman

Jean-Jacques Cassiman (Brussel, 25 april 1943) is een Belgisch onderzoeker en professor in de menselijke genetica.

Hij studeerde in 1967 af aan het Departement Medische Wetenschappen van de Katholieke Universiteit Leuven en deed daarna vijf jaar onderzoekswerk met betrekking tot de menselijke genetica aan de Stanford Universiteit in de Verenigde Staten.

Van 1976 tot 1981 was hij geassocieerd hoogleraar aan het Departement Menselijke Erfelijkheid in Leuven. In 1981 werd hij gewoon hoogleraar aan hetzelfde departement en werd hij hoofd van het laboratorium voor menselijke mutaties en polymorfismen in het Centrum voor Menselijke Erfelijkheid verbonden aan de Katholieke Universiteit Leuven (en het Universitair Ziekenhuis Leuven). In 1998 werd hij hoofd van dit Centrum.

Jean-Jacques Cassiman heeft baanbrekend werk verricht op het gebied van de menselijke genetica en het DNA-onderzoek. Hiervoor heeft hij talrijke onderscheidingen gekregen. In 1998 kreeg hij de Francqui-leerstoel aan de Université catholique de Louvain en in 2002 promoveerde hij tot doctor honoris causa aan de University of Medicine & Pharmacy, Iuliu Hatieganu, in Cluj-Napoca (Roemenië).

In 1998 bewees professor Cassiman door middel van DNA-onderzoek dat Karl Wilhelm Naundorff geen nazaat was van de Bourbons en dus zeker niet Lodewijk XVII was. In 2004 bewees hij dat de bewering over een in Parijs bewaard hart, dat het aan Lodewijk XVII — de onfortuinlijke kind-koning — heeft toebehoord, daadwerkelijk klopt.

Hij kreeg in 2004 de opdracht van de Franse autoriteiten om door middel van DNA-onderzoek te achterhalen of het stoffelijk overschot van Napoleon Bonaparte dat in Parijs begraven ligt wel degelijk dat van Napoleon is.

Op 28 mei 2013 ontving Jean-Jacques Cassiman een eredoctoraat van de Universiteit Hasselt, op voordracht van de studenten.

In 2013 bewees professor Cassiman samen met Maarten Larmuseau dat een gemummificeerd hoofd toegewezen aan Hendrik IV van Frankrijk niet van de koning kon zijn. Zij deden dit door het DNA van het hoofd te vergelijken met dat van het mogelijke bloed op een zakdoek van Lodewijk XVI en dat van drie andere nog levende afstammelingen van de Bourbons.



</doc>
<doc id="346422" url="https://nl.wikipedia.org/wiki?curid=346422" title="Reduplicatieve paramnesie">
Reduplicatieve paramnesie

Reduplicatieve paramnesie is het waanachtige idee dat een locatie (bijvoorbeeld een kamer of een huis) gekopieerd is en de locatie dus tegelijkertijd op twee of meer plaatsen bestaat of dat de locatie naar een andere plaats is 'verhuisd'. De aandoening kan worden gezien als een vorm van identificatiesyndroom. 

Het is een zeldzame aandoening waarvan de oorzaak in de meeste gevallen ligt in een hersenbeschadiging door dementie, een cerebrovasculair accident, tumoren, et cetera. Ook is de aandoening gerapporteerd in comorbiditeit met psychische aandoeningen.

In 1788 werd een geval van reduplicatieve paramnesie beschreven door Charles Bonnet bij een vrouw die tevens leed aan het syndroom van Cotard. De term reduplicatieve paramnesie werd in 1903 voor het eerst gebruikt door Arnold Pick. Hij behandelde een patiënt met de ziekte van Alzheimer, die verklaarde dat hij naar een identiek ziekenhuis was overgebracht en dat Pick in beide ziekenhuizen werkte. 

In 1976 hanteerden D.F Benson en zijn co-onderzoekers als eersten een neuropsychologische benadering van de aandoening. Aan de hand van de overeenkomsten in etiologie en verloop van drie onderzochte gevallen definieerden zij de aandoening als syndroom.




</doc>
<doc id="346430" url="https://nl.wikipedia.org/wiki?curid=346430" title="Vonkelwyn">
Vonkelwyn

Vonkelwyn is de Afrikaanse vertaling van mousserende wijn en is tevens de verzamelnaam voor alle mousserende wijnsoorten uit Zuid-Afrika.

Zuid-Afrikaanse mousserende wijnen die volgens de méthode traditionnelle geproduceerd zijn, worden verkocht onder de naam "Cap Classique". Op de naam champagne kan men geen aanspraak maken, omdat deze beschermd is door de Europese Unie en dus alleen gebruikt mag worden voor wijnen uit de Franse streek Champagne.
Ook kunnen Vonkelwynen gemaakt zijn volgens de méthoden Charmat en gazéifié.

Van oorsprong worden voor de Cap Classique de druivensoorten Sauvignon blanc en Chenin blanc gebruikt. In de afgelopen jaren kiest men echter ook steeds vaker voor de traditionele "champagnedruiven" Chardonnay en Pinot noir. Ook zijn er enkele wijngaarden die rode mousserende wijn maken van Pinotage.


</doc>
<doc id="346452" url="https://nl.wikipedia.org/wiki?curid=346452" title="Musculus biceps brachii">
Musculus biceps brachii

De musculus biceps brachii is een bovenarmspier. Hij heet in het Nederlands ook wel de tweehoofdige bovenarmspier. In de volksmond worden de biceps zelf ook wel spierballen genoemd.

Deze spier heeft twee oorsprongen. De lange kop (caput longum musculi bicipitis brachii) heeft zijn oorsprong aan het tuberculum supraglenoidale van het schouderblad (scapula). De korte kop (caput breve musculi bicipitis brachii) begint bij de processus coracoideus van datzelfde schouderblad. De aanhechting van de spier zit bij de tuberositas van het spaakbeen (radius). De biceps is een agonistische spier, dit is een spier die zorgt voor de buigende beweging van een gewricht.

De musculus biceps brachii kan zorgen voor flexie (buigen) van de elleboog, supinatie van de onderarm (open draaien van de hand/pols) en anteflexie (voorwaarts heffen) van de arm.


</doc>
<doc id="346861" url="https://nl.wikipedia.org/wiki?curid=346861" title="Galgang">
Galgang

De galgang of ductus choledochus is de centrale afvoergang van gal tussen de galblaas en de twaalfvingerige darm. De galgang wordt afgesloten door een klepje, de papil van Vater. Het is een medisch-anatomisch belangrijke structuur omdat een aantal veelvoorkomende ziekten zich in dit orgaan voordoet.

Anatomische verstoring van de galafvloed leidt tot stase van de gal, waardoor de gal niet meer in de darm terechtkomt en de ontlasting ontdaan wordt van zijn karakteristieke bruine kleur. De gal wordt nu opgenomen in het bloed en uitgescheiden via de urine waardoor deze donkerder wordt. Daarnaast vindt afzetting van galzuren plaats in de huid en hoornvliezen waardoor deze geel verkleuren. Dit wordt geelzucht of icterus genoemd. Afzetting van gal in de huid kan een moeilijk te behandelen jeuk veroorzaken.

Zowel kanker van de alvleesklier (pancreaskopcarcinoom) als kanker van de ductus choledochus (cholangiocarcinoom) of van de papil van Vater kan leiden tot verminderde galafvloed. De diagnose wordt gesteld door middel van een endoscopische retrograde cholangiopancreaticografie (ERCP) en de poging tot het afnemen van weefsel tijdens dit gecombineerde radiologisch-endoscopisch onderzoek. Deze vormen van kanker kunnen momenteel bij een geselecteerde groep patiënten enkel door middel van een operatie (whipple-operatie) behandeld worden. In het algemeen hebben de verschillende vormen een ongunstige prognose.

Ook een galsteen kan leiden tot opstopping in de ductus choledochus. Galstenen worden gevormd in de galblaas en kunnen migreren naar de ductus choledochus. De diagnose wordt gesteld via een ERCP, vaak nadat er tijdens een echo galstenen in de galblaas zijn aangetoond. De behandeling bestaat vaak uit het insnijden van de papil van Vater zodat galstenen onbelemmerd naar de dunne darm kunnen afvloeien. Vaak wordt er later een galblaasverwijdering (cholecystectomie) uitgevoerd, zodat mogelijk nog aanwezige galstenen niet opnieuw voor overlast kunnen zorgen.



</doc>
<doc id="347078" url="https://nl.wikipedia.org/wiki?curid=347078" title="ICD-10">
ICD-10

De ICD-10 is de tiende editie van de International Statistical Classification of Diseases and Related Health Problems.
Het is een internationaal gehanteerde lijst van ziekten, bijgehouden door de Wereldgezondheidsorganisatie.


</doc>
<doc id="347161" url="https://nl.wikipedia.org/wiki?curid=347161" title="Hangmat">
Hangmat

Een hangmat is een doek dat tussen twee bevestigingspunten wordt geknoopt. Hierop kan men liggen om te slapen of te luieren. Doordat de hangmat kan schommelen, wordt het liggen in een hangmat vaak als zeer ontspannend ervaren.

Het woord hangmat zou uit het Taíno komen, van het woord hamaca. In het begin werd het "hangmak" genoemd, later werd dit, onder invloed van volksetymologie, "hangmat". Hangmatten komen van de Indianen uit Zuid- en Midden-Amerika. Andere bronnen beweren dat de hangmat zijn oorsprong in Brazilië vindt.

Christoffel Columbus introduceerde de hangmat als eerste in Europa na zijn ontdekking van Amerika in 1492. De indiaanse uitvinding werd door de Spanjaarden direct in gebruik genomen op hun zeilschepen.

In Zuid- en Midden-Amerika is de hangmat een gewoon deel van het meubilair, dat zowel binnens- als buitenhuis wordt gebruikt: om in te rusten, dommelen of te slapen.
Brazilianen nemen hun hangmat mee als ze bij familie of vrienden blijven overnachten.
Hangmatten werden in het verleden op zeilschepen en ook nu nog door zeilers gebruikt. Ze nemen minder ruimte in dan een bed en door hun ophanging vangen ze de bewegingen van het schip op.

Er zijn verschillende soorten hangmatten.

In deze hangmatten hoor je overigens schuin te liggen. In de grootste matten kun je ook overdwars liggen.
Hangmatten zonder stokken zijn te onderscheiden in drie soorten:


In het algemeen wordt door kenners de voorkeur aan hangmatten zonder stok de voorkeur gegeven: de doek of het net vormt zich naar je lichaam, ze ondersteunen het lichaam gelijkmatig, liggen daarom erg prettig. Verder zijn ze lichter, veel compacter om op te bergen en minder kwetsbaar.
Het grote voordeel van de hangmat met stok is dat deze -ook in ongebruikte toestand- gespreid blijft en er daardoor mooier uitziet. Voor marketingsdoeleinden, waarbij de hangmat bedrukt wordt, wordt derhalve gewoonlijk aan hangmatten met stok de voorkeur gegeven.

Oorspronkelijk werd een hangmat tussen twee palen of twee bomen opgehangen; tegenwoordig zijn er ook hangmatstaanders of -standaarden, een houten of metalen frame waarin je de hangmat spant.


</doc>
<doc id="347568" url="https://nl.wikipedia.org/wiki?curid=347568" title="Patch Adams">
Patch Adams

Hunter "Patch" Adams (Washington D.C. 28 Mei, 1945) is de stichter van het Gesundheit Institute in 1971. Zijn leven is verfilmd met de titel "Patch Adams", waarin Robin Williams de hoofdrol speelt. Adams werkt nu in Arlington, Virginia, waar hij alternatieve gezondheidszorg promoot samen met het instituut.

Patch Adams is een sociaal actief persoon, een professionele clown, artiest en auteur. 

Patch Adams heeft zijn artsendiploma ("Doctor of Medicine") gehaald op het Medical College of Virginia van de Virginia Commonwealth University in 1971. Hij gaat uit van een sterke verbinding tussen de sociale omgeving en het welbehagen van patiënten. Hij is ervan overtuigd dat de gezondheid van een persoon niet apart gezien kan worden van de gezondheid van zijn familie, de gemeenschap en de wereld. Vanuit dit geloof heeft men het "Gesundheit Institute" opgericht, dat 12 jaar heeft bestaan. Het doel is om weer een Gesundheit Institute op te richten, maar dan als compleet ziekenhuis, waar gratis gezondheidszorg wordt gegeven en het gebruik van traditionele medicijnen wordt verbonden met alternatieve medicijnen als acupunctuur en homeopathie. De gezondheidszorg wordt gecombineerd met landbouw, recreatie, theater, natuur, educatie en handvaardigheid, die deel uitmaken van de therapie. Zijn ideeën leidden tot de oprichting van de Amerikaanse ziekenhuisclowns-organisatie Clown Care Unit (1985), de Nederlandse Cliniclowns door prof. Tom Voute (1992) en de Nederlandse Mediclowns door verpleegkundige Mathijs Schaap (2008).



</doc>
<doc id="347578" url="https://nl.wikipedia.org/wiki?curid=347578" title="Retroperitoneum">
Retroperitoneum

Het retroperitoneum bevindt zich achter (Latijn: retro = aan de achterkant) en dus buiten de peritoneale holte ("cavum peritonaei").
De retroperitoneale organen worden dus niet omgeven door het buikvlies, al steken ze deels wel in de buikholte en zijn ze aan hun buitenkant gedeeltelijk met buikvlies bekleed. Ontstekingen in deze structuren geven in het algemeen dan ook geen buikvliesontsteking ("peritonitis"). Secundair retroperitoneaal wil zeggen dat het betreffende orgaan in de embryonale fase intraperitoneaal heeft gelegen maar in de ontwikkeling tot posterieur van het peritoneum is gemigreerd.

In het retroperitoneum bevinden zich de alvleesklier ("pancreas"), een deel van de twaalfvingerige darm ("duodenum"), de twee verticale gedeeltes van de karteldarm ("colon ascendens" en "colon descendens"), de endeldarm ("rectum"), de nieren ("renes") en bijnieren, de blaas ("vesica"), de prostaat ("prostata"), en de aorta.


</doc>
<doc id="347597" url="https://nl.wikipedia.org/wiki?curid=347597" title="Boviene virale diarree">
Boviene virale diarree

Boviene virus diarree (BVD) is een infectieziekte bij rundvee. BVD wordt veroorzaakt door het BVD-virus, een RNA-virus. Het BVD-virus behoort samen met het varkenspestvirus (bij varkens) en het border disease virus (BDV, bij schapen) tot het genus pestivirus. Dit genus behoort tot de familie van flavivirussen.
BVD is geen zoönose, dus niet schadelijk voor de mens.

Het BVD-virus kan worden overgebracht door middel van speeksel, neusuitvloeiing, traanvocht, melk, sperma, mest en urine. Bij een temperatuur van 20 °C overleeft het virus drie dagen; bij een temperatuur van 5 °C overleeft het virus drie weken. Besmetting met het BVD-virus vindt voornamelijk plaats door direct contact tussen dieren onderling. 

Verder is indirecte verspreiding door mensen en materialen ook mogelijk. Opname van het virus gebeurt over het algemeen door de neus of door de mond. De incubatieperiode is 7 tot 14 dagen. Tijdens de acute ziektefase kan het besmette rund de besmetting doorgeven. Een besmet dier maakt antistoffen tegen het virus aan, die het dier levenslang tegen het virus beschermt.

Als een rund wordt besmet wanneer het drachtig is, kan het virus de placenta passeren en de foetus infecteren. Het kalf kan verworpen worden (miskraam) of er kunnen afwijkingen ontstaan aan ogen, vacht, huid of hersenen. Vaak hebben ze een te laag geboortegewicht en blijven ze achter in de groei.

Tijdens de eerste 120 dagen van de dracht is het immuunsysteem van de foetus nog niet ontwikkeld. Als de infectie in die periode plaatsvindt, ziet de foetus het virus als lichaamseigen, waardoor er geen antistoffen tegen het virus worden aangemaakt. Als het kalf wordt geboren, is het een “drager” van het BVD-virus. 

Een drager van het BVD-virus houdt zijn hele leven het virus bij zich en zal het ook verspreiden, waardoor het een voortdurende besmettingsbron is voor andere runderen. Ook de eventuele nakomelingen van BVD-dragers zijn dragers. Ongeveer de helft van de dragers is herkenbaar door afwijkingen aan ogen, vacht, huid of hersenen. Aan de andere helft van de dragers is niets te zien. Vijftig tot tachtig procent van de BVD-dragers sterft binnen een jaar. Negentig procent sterft voor ze twee jaar oud zijn, meestal aan Mucosal Disease (een vorm van BVD).

Het BVD-virus kent twee verschillende genotypen: 
Op basis van klinische symptomen is het onmogelijk het onderscheid te maken tussen BVD type 1 en type 2, men kan alleen een vermoeden hebben.
Binnen deze twee BVD genotypen (die nogmaals in subtypen zijn onderverdeeld) bestaan er biotypen, deze biotypen zijn onderverdeeld in cytopathogeen (cp) en niet-cytopathogeen (ncp). Zoals de termen duidelijk maken heeft het ene type virus de mogelijkheid om cellen te vernietigen (cp) en het andere kan in leven blijven terwijl de cellen van de gastheer in leven blijven (ncp).

Een drager (IPI) is een dier dat besmet werd tijdens de dracht tussen dat 30 en 120,(afgekort IPI: Immunotolerant persistent geïnfecteerd) en geboren wordt met het virus. Deze drager zal het virus levenslang, constant en in massale hoeveelheden uitscheiden. Deze dragers zijn altijd besmet met een ncp virusstam. Deze dragers maken geen antistoffen aan tegen het autologe virus waarmee ze als foetus tijdens de kritieke periode van de dracht besmet werden.
Wanneer zo'n drager wordt gesuperinfecteerd (opnieuw besmet) met een cp virusstam (door mutatie of contact met een ander dier dat zo'n stam herbergt) zijn er op hetzelfde moment een ncp en een cp (biotype) stam aanwezig van hetzelfde genotype. Op deze manier bestaat Mucosal disease. Deze dieren sterven altijd vrij acuut als gevolg van erge kliniek.

BVD veroorzaakt veel schade op een bedrijf door sterfte, slechte groei en ontwikkeling en het vaker ziek zijn van de dieren. Daarom is het belangrijk dat BVD bestreden wordt. 

Dit kan door de dieren te vaccineren met Bovilis BVD, BOVI-SHIELD, BOVELA of dergelijke. Hierdoor ontstaan er geen nieuwe BVD-dragers en stopt de verspreiding van BVD-virus op het bedrijf. Uit een drager wordt altijd een drager geboren ook al is het dier geënt.

BVD kan ook bestreden worden door de BVD-dragers op te sporen en af te voeren, waardoor de infectiebron verdwijnt. De klinische symptomen bij dragers kunnen later tot uiting komen, door bloedonderzoek kunnen de dragers worden opgespoord. De dragers worden afgemaakt of naar de slachterij gebracht. Bloed onderzoek op BVD dragerschap kan al als het dier één maand oud is.

De Gezondheidsdienst voor Dieren (GD) heeft voor Nederland in 1998 een BVD-programma opgezet. Dit programma is gebaseerd op het opsporen en afvoeren van BVD-dragers. Hieraan kunnen bedrijven vrijwillig deelnemen. Via tankmelk- en bloedonderzoek worden de melkgevende runderen en jongvee ouder dan een maand onderzocht, dat is het startonderzoek. Als er dragers aanwezig zijn, worden ze afgevoerd. In de periode van minimaal tien maanden daarna worden alle kalveren die op het bedrijf geboren en aangehouden worden onderzocht tot er geen dragers meer gevonden worden. Als het bedrijf na deze tien maanden virusvrij is, krijgt het een BVD-vrij-certificaat. Om deze BVD-virusvrije status te behouden, worden twee keer per jaar vijf kalveren in de leeftijd van acht tot twaalf maanden op BVD-afweerstoffen onderzocht. Een andere optie is om alle aangehouden fokdieren ouder dan een maand te blijven onderzoeken. Deze laatste optie is met name op kleinere bedrijven een goede optie om de BVD-vrije status te behouden. In plaats van bloedonderzoek kan er ook een oorbiopt worden onderzocht op de aanwezigheid van BVD-virus. Dit oorbiopt kan worden verkregen bij het merken van de kalveren met een speciaal oormerk, op deze manier kunnen dragers nog eerder worden opgespoord en afgevoerd.


</doc>
<doc id="347853" url="https://nl.wikipedia.org/wiki?curid=347853" title="Simuleren (medisch)">
Simuleren (medisch)

In de psychologie en psychiatrie wordt de term simuleren gebruikt om aan te geven dat de patiënt, een simulant genoemd, een lichamelijke of geestelijke ziekte of symptomen hiervan voorwendt of veinst. De patiënt is zich ervan bewust dat hij niets mankeert, maar probeert bijvoorbeeld voordeel te krijgen bij fraude of oplichting of probeert om strafvermindering te krijgen of om onder verplichtingen uit te komen.

In bepaalde gevallen is simulatie te herkennen aan de tegenwerking die de patiënt bij medisch onderzoek en behandeling biedt uit angst voor ontmaskering. Het komt voor dat een simulant een grondige kennis van bepaalde symptomen heeft en deze ook goed kan nadoen, maar bij andere symptomen van de ziekte door de mand valt. Vaak valt op dat de patiënt een grote kennis heeft van de juridische implicaties van zijn medische toestand. Net als pathologisch liegen komt simuleren relatief vaak voor bij anti-sociale persoonlijkheidsstoornis.

Als de patiënt klaagt over bepaalde lichamelijke symptomen, maar dit niet bewust doet, kan dit wijzen op een somatoforme stoornis.

Als de patiënt zich wel bewust is dat de symptomen niet echt zijn, maar een diepere psychologische motivatie heeft (bijvoorbeeld een behoefte aan geborgenheid of verzorging, de rol van patiënt spelen, "ziekenhuisverslaving"), spreekt men van nagebootste stoornis.

Het is niet altijd eenvoudig om te bepalen of er sprake is van simulatie, wat bijvoorbeeld blijkt uit de discussie rond het syndroom van Ganser.


</doc>
<doc id="348089" url="https://nl.wikipedia.org/wiki?curid=348089" title="Alice Paul">
Alice Paul

Alice Paul (Mount Laurel Township (New Jersey), 11 januari 1885 - Moorestown (New Jersey), 9 juli 1977) was een Amerikaanse vrouwenrechtenactiviste. Samen met Lucy Burns leidde zij in de eerste helft van de 20e eeuw de meest succesvolle campagne in de Verenigde Staten voor vrouwenstemrecht. Deze campagne mondde in 1920 uit tot de goedkeuring van het 19e grondwetsamendement dat zowel mannen als vrouwen stemrecht toebedeelde.

Alice Paul werd geboren in de township Mount Laurel, New Jersey in een familie van Quakers. In 1905 haalde zij aan Swarthmore College een bachelordiploma, waarna ze een extra opleiding in sociaal werk volgde aan de New York School of Philanthropy. In 1907 behaalde zij bovendien ook nog een masterdiploma in sociologie aan de University of Pennsylvania waarna ze gedurende drie jaren in het Verenigd Koninkrijk ging studeren. In het Verenigd Koninkrijk studeerde ze aan de University of Birmingham alsook aan de London School of Economics. Ze kwam tevens in contact met de Britse radicale Suffragettes. Deze opvattingen omtrent vrouwenrechten nam ze terug mee naar de VS waar ze tussen 1910 en 1912 haar PhD-opleiding in Politieke Wetenschappen volmaakte aan de University of Pennsylvania. Nadien zal ze ook nog een Master of Laws (1927) en een Doctorate in Civil Law (1928) behalen aan de American University in Washington.

Alice Paul beschouwde de Engelse suffragiste Christabel Pankhurst als haar ideologisch voorbeeld en werd na één van haar lezingen in Birmingham lid van de Women's Social and Political Union. Bij de WSPU ontmoette ze tevens haar latere Amerikaanse medestrijdster, Lucy Burns. De activiteiten van de WSPU brachten Alice Paul in contact met het gerecht en ze werd ettelijke malen opgesloten in de gevangenis. Hier maakte ze ook voor de eerste maal kennis met de Ierse traditie van hongerstaking.

In 1912 - na haar terugkomst in de VS - sloten Alice Paul en Lucy Burns zich aan bij de National American Woman's Suffrage Association. Ze klommen snel op binnen de NAWSA en werden actief in Washington, District of Columbia, waar ze o.a. het Congressional Committee en de Congressional Union oprichtten. Ze focusten zich hoofdzakelijk op fondswerving en lobbywerk voor een nieuw amendement. De mosterd voor deze grondwetswijziging vonden ze bij de ersatz-suffragettes Susan Anthony en Cady Stanton die een dergelijk amendement reeds in 1878 voorgesteld hadden. Deze ingeslagen koers kwam niet langer overeen met die van NAWSA, namelijk het overtuigen van staatsparlementen om staat-per-staat het vrouwenstemrecht in te voeren. NAWSA dwong Alice en Lucy om de organisatie te verlaten.
In 1916 richtte Alice Paul de National Woman's Party (NWP) op die meer de Britse tactieken aan ging wenden. De NWP organiseerde protestmarsen, parades, petities, boycotten, massabetogingen en stakingen. Ook de media werd door de NWP overspoeld met eigen artikelen, opinies en opruiende reportages. Vooral The Washington Post leek gewonnen voor de zaak van de NWP. De romance tussen journalist Ben Weizmann en Alice Paul speelde hierin ook een grote rol. Er werd wekelijks tevens een eigen krant, "Suffragist", uitgegeven.

De Amerikaanse president Woodrow Wilson werd zwaar onder druk gezet door de NWP die zijn herverkiezing tevens boycotte door vrouwen - in de staten waar ze reeds stemrecht hadden - op te roepen tegen de Democraten en voor de Republikeinen te stemmen. Wilson won echter alsnog de verkiezing, maar ging zich gematigder opstellen tegenover de vrouwenrechtenbeweging.

Vanaf januari 1917 begon de NWP met het opstellen van protestpiketten, de zogenaamde "Silent Sentinels", voor de ingang van het Witte Huis. Deze acties kenden enig succes en verwerden alzo tot de allereerste geweldloze campagne van burgerlijke ongehoorzaamheid in de geschiedenis van de VS. In juli werden ze gearresteerd wegens "verkeersobstructie" en veroordeeld tot lichte boetes. De veroordeelde vrouwen weigerden deze boetes te betalen omdat ze alzo schuld zouden bekennen. Vervolgens zond de rechter hen naar het werkhuis Occoquan in Virginia. Later zullen ook nog andere actievoerders opgepakt en naar Occoquan gestuurd worden, onder hen de vrouw van Senator Leighton. 

Als protest tegen de barre levensomstandigheden in het werkhuis, begon Alice Paul een hongerstaking. Ze werd overgebracht naar een psychiatrische folterinstelling waar ze gedwongen werd te eten. Ook de andere arrestanten volgden haar voorbeeld en weigerden het gevangenisvoedsel te eten. Deze situatie kwam aan het licht via Senator Leighton na een bezoek aan zijn vrouw. De pers sprong hier op en in zeven haasten werden de vrouwen dan ook vrijgelaten.

In januari 1918 kondigde president Wilson zijn steun aan voor het 19e amendement als een "noodzakelijke oorlogsmaatregel". Na ratificatie van de meerderheid van Amerikaanse staten werd het amendement in 1920 wet.

In 1923 zal Alice Paul ook nog een nieuw amendement voorstellen, het "Equal Rights Amendment", dat verworpen wordt omdat het door tegenstanders afgeschilderd werd als pro-abortus.

Alice Paul zelf was aanvankelijk een tegenstandster van abortus omwille van de gezondheidsrisico's van de zwangere vrouwen. Pas vanaf de jaren 1930 - na de uitvinding van antibiotica - zal ze ook resoluut de kaart van abortus trekken.



</doc>
<doc id="348817" url="https://nl.wikipedia.org/wiki?curid=348817" title="Erwinia amylovora">
Erwinia amylovora

Erwinia amylovora is een gramnegatieve, niet sporenvormende, facultatief anaërobe, staafvormige bacterie. Ze is een plantenpathogeen die de ziekte bacterievuur veroorzaakt, hoofdzakelijk bij planten uit de onderfamilie Maloideae van de rozenfamilie (Rosaceae), waaronder appel- en perenbomen. Er zijn bijna 200 plantensoorten bekend die kunnen aangetast worden door bacterievuur. De bacterie wordt beschouwd als een schadelijk organisme in de landbouw. Ze is een van de schadelijke soorten waarvan volgens Richtlijn 2000/29/EG de introductie en verspreiding in de Europese Unie moet voorkomen worden.

De soort werd in 1882 als "Micrococcus amylovorus" beschreven door de Amerikaanse botanicus Thomas Jonathan Burrill die ze identificeerde als de veroorzaker van bacterievuur.


"E. amylovora" komt wijdverspreid voor in Europa, het westelijk deel van Azië, Noord-Afrika, Noord- en Centraal-Amerika en Nieuw-Zeeland. Ze wordt niet aangetroffen in Zuid-Amerika, het grootste deel van Afrika en Azië of Australië.


</doc>
<doc id="349134" url="https://nl.wikipedia.org/wiki?curid=349134" title="Letselschade (Nederland)">
Letselschade (Nederland)

Dit artikel betreft de wet- en regelgeving en rechtspraktijk rondom letselschade in Nederland.

In Nederland heeft uitsluitend de gewonde, ook wel de benadeelde genoemd, recht op vergoeding van zijn of haar letselschade indien een ander aansprakelijk is. Een uitzondering op die regel zijn de kosten die een ander voor de benadeelde betaalt, evenwel op voorwaarde dat de benadeelde die kosten zelf ook had kunnen vorderen. Dit wordt ook wel verplaatste schade genoemd. Shockschade is ook een vorm van schade die aan een ander dan de benadeelde zelf kan worden toegekend.
Ook de werkgever van een gewonde kan de kosten van doorbetaald loon verhalen. (Sociale) verzekeraars hebben ook recht op verhaal van hun uitkeringen.

Er geldt op grond van art. 3:310 lid 1 BW een absolute verjaringstermijn van 20 jaren bij letselschade en een relatieve verjaringstermijn van vijf jaren na het bekend worden met de schade en de daarvoor aansprakelijke partij. Over die korte verjaringstermijn van vijf jaren heeft de Hoge Raad in het arrest Vellekoop/Wilton Fijenoord van 6 april 2001 (NJ 2002, 383) in rechtsoverweging 3.4.2 beslist dat de zinsnede 'bekend is geworden' (met de schade/opeisbaarheid van de boete of met de daarvoor aansprakelijke persoon) subjectief moet worden opgevat. De dader (aansprakelijke partij) die zich op verjaring van de vordering beroept, moet volgens dit arrest van de Hoge Raad stellen en zo nodig bewijzen dat het slachtoffer daadwerkelijk bekend was met de schade en de aansprakelijke persoon. In het latere arrest BASF Drukinkt B.V./Rensink van de Hoge Raad van 24 januari 2003 (NJ 2003, 300) werd deze rechtsregel bevestigd en werd eraan toegevoegd dat het enkele vermoeden van het bestaan van schade onvoldoende is om de verjaringstermijn te laten aanvangen.

Verder bepaalt art. 3:310 lid 2 BW dat vorderingen uit letsel- en overlijdensschade pas verjaren na 30 jaren in het geval van milieuschade en schade door blootstelling aan gevaarlijke stoffen in de zin van art. 6:175 BW. 

In het arrest Koninklijke Schelde B.V./Wijkhuisen van 2 oktober 1998 (NJ 1999, 682) oordeelde de Hoge Raad in rechtsoverweging 3.6.2, dat de verjaringsregels uit art. 3:310 lid 1 en 2 BW ook van toepassing zijn op de aansprakelijkheid van de werkgever op grond van het arbeidsrecht in art. 7:658 BW. 

Sinds 1 februari 2004 bepaalt art. 3:310 lid 5 BW dat in afwijking van de absolute verjaringstermijn (van 20 jaren), de relatieve verjaringstermijn van vijf jaren (uit art. 3:310 lid 1 BW) en de verjaringstermijn van 30 jaren uit lid 2 een vordering uit letselschade/overlijdensschade pas vijf jaren na de dag waarop men bekend werd met de schade en de aansprakelijke partij verjaart. Voorheen werd er op grond van vaste jurisprudentie rondom de blootstelling aan asbest al aangenomen dat op grond van de beperkende werking van de redelijkheid en billijkheid (art. 6:248 lid 2 en 6:2 lid 2 BW) een beroep op verjaring onredelijk zou zijn. Het gaat hierbij om verborgen schade waarbij bijvoorbeeld een ziekte pas uitbreekt na het verstrijken van de oude verjaringstermijn van 30 jaren. Deze nieuwe rechtsregel is alleen van toepassing op schadeveroorzakende gebeurtenissen die sinds 1 februari 2004 hebben plaatsgevonden (art. 119b Overgangswet Nieuw Burgerlijk Wetboek). 

In twee belangrijke arresten van de Hoge Raad over asbest van 28 april 2000: Van Hese/De Schelde (NJ 2000, 430) en Erven Rouwhof/Eternit (NJ 2000, 431) werd beslist dat een beroep op de verjaringstermijn van 30 jaren uit art. 3:310 lid 2 BW door de beperkende werking van de redelijkheid en billijkheid (art. 6:2 lid 2 BW) onaanvaardbaar kan zijn en dus opzij gezet kan worden. In het arrest Rouwhof/Eternit was de vordering echter al verjaard en ging een beroep op de beperkende werking van de redelijkheid en billijkheid ook niet op, omdat de vordering al eerder had kunnen worden ingesteld: de vordering was nog niet verjaard toen de diagnose mesothelioom werd gesteld.
Bijna een half jaar later besliste de Hoge Raad in rechtsoverweging 3.4 van het arrest Erven Soolsma/Hertel B.V. op 20 oktober 2000 (NJ 2001, 268), dat het van alle omstandigheden van het geval afhangt of een beroep op verjaring naar maatstaven van redelijkheid en billijkheid onaanvaardbaar is (art. 6:2 lid 2 B.W.).

Bij het optreden van een beroepsziekte treden vaak juridische kwesties op: wie is er aansprakelijk voor de ziektekosten, maar ook voor immateriële schade. 

Wanneer de beroepsziekte is veroorzaakt door het blootstellen aan een gevaarlijke stof, dan is de werkgever aansprakelijk als bedrijfs- of beroepsmatige gebruiker van die stof op grond van artikel 175 van boek 6 van het Burgerlijk Wetboek (art. 6:175 B.W.). Hierbij geldt een risicoaansprakelijkheid: de dader is ook aansprakelijk, als hij geen schuld heeft aan het ontstaan van de schade.

Dit is echter anders met de aansprakelijkheid die rechtstreeks voortvloeit uit het arbeidsrecht: daar geldt een schuldaansprakelijkheid, waarbij de werkgever pas aansprakelijk is als hij niet aan zijn zorgplicht heeft voldaan. Dat wil zeggen, dat hij er niet alles aan heeft gedaan om zijn werknemer op een veilige werkplek te laten werken met de nodige veiligheidsmaatregelen. De aansprakelijkheid, die hier specifiek geldt in de arbeidsrelatie, is vastgelegd in artikel 658 van boek 7 van het Burgerlijk Wetboek (art. 7:658 B.W.). 

Dergelijke claims van slachtoffers van beroepsziekten worden vaak behandeld door een letselschadeadvocaat, die zich op het medisch vlak laten adviseren door een medisch adviseur om te kunnen beoordelen of een claim kans van slagen heeft. Letselschadeadvocaat is een specialisatie binnen het beroep van advocaat. 

Sinds 1 december 2007 komen zelfstandigen die asbestslachtoffer zijn, ook in aanmerking voor een schadevergoeding. De voorwaarde voor een financiële tegemoetkoming zijn: het slachtoffer moet minimaal tien jaren aaneengesloten in Nederland hebben gewoond in de periode dat de asbestbesmetting heeft plaatsgevonden. Verder moet deze besmetting de daadwerkelijke oorzaak zijn van de ziekte op het moment dat die wordt geconstateerd.

Op 23 maart 2012 oordeelde de Hoge Raad in het arrest Davelaar/Allspan Barneveld B.V. (RvdW 2012, 447), dat de opdrachtgever analoog aan art. 7:658 lid 4 BW aansprakelijk is voor de schade van een zelfstandige die hij/zij in de uitoefening van zijn/haar werkzaamheden (voor die opdrachtgever) lijdt.

Wanneer een ambtenaar letselschade of een beroepsziekte oploopt in de uitoefening van zijn werkzaamheden kan hij hiervoor zijn werkgever (de overheid) aansprakelijk stellen. 

Het bestuursrecht, evenals het bijbehorende bestuursprocesrecht, is dan van toepassing. Er gelden in dat geval de bijzondere bepalingen van de aanvraag van een besluit en de regels van bezwaar en beroep. De aansprakelijkstelling van de overheid wordt dan beschouwd als de aanvraag van een zuiver schadebesluit tot erkenning van de aansprakelijkheid. Hier gelden ook de bijzondere termijnen uit de Algemene wet bestuursrecht. 

Soms is echter de burgerlijke (civiele) rechter (in plaats van de bestuursrechter) bevoegd.
De burgerlijke (civiele) rechter behandelt puur civielrechtelijke geschillen tussen burgers onderling (art. 112 lid 1 Grondwet) en heeft een aanvullende rol ten aanzien van rechtsverhoudingen met en tussen overheden. 

Deze aanvullende rol heeft de burgerlijke rechter dus op de bestuursrechter zoals hiervoor genoemd. 

De burgerlijke rechter is bevoegd in gevallen waarin alleen bezwaar of administratief beroep openstaat en deze bestuursrechtelijke voorprocedure is doorlopen (art. 8:4 Awb.). Als er echter wel beroep op de bestuursrechter openstaat, is de burgerlijke rechter niet-ontvankelijk (arrest Changoe uit 1992). 

Wanneer een bestuursrechtelijke voorziening niet wordt benut, gaat de burgerlijke rechter uit van de rechtsgeldigheid/onherroepelijkheid van het besluit of de uitspraak (arrest Heesch/Van den Akker uit 1986). Dit is het beginsel van de “formele rechtskracht”: het besluit of de uitspraak is dan “rechtens onaantastbaar” geworden. 

Het beginsel van de formele rechtskracht ziet alleen op het besluit zelf en niet op toezeggingen, mededelingen of voorbereidende handelingen (arrest Staat/Bolsius uit 1990).

Bijzondere regels gelden er bij het zelfstandig (zuiver) schadebesluit. Dit is een besluit van een bestuursorgaan inzake toekenning van schadevergoeding. Ook het besluit tot weigering van schadevergoeding is een zuiver schadebesluit (arrest Van Vlodrop uit 1997). 

In het arrest van de Hoge Raad, genaamd Groningen/Raatgever uit 1999, zijn hierover een aantal rechtsregels geformuleerd en ze komen in het kort hierop neer:

Tegen een zelfstandig schadebesluit kan men zowel een vordering instellen bij de bestuursrechter als bij de burgerlijke rechter. Hier geldt een alternatief systeem: men heeft dus de keuze tussen de bestuursrechter en de burgerlijke rechter. Dit geldt alleen als er een onherroepelijk bestuursrechtelijk oordeel is, dat het bestuursorgaan aansprakelijk is voor de schade. 

Als men de weg van de bestuursrechtspraak heeft gevolgd en dit beroep is verworpen, dan is men nadien niet-ontvankelijk bij de burgerlijke rechter (kan men dus niet meer bij de burgerlijke rechter terecht). 

Men kan bij een zuiver schadebesluit nog naar de burgerlijke rechter, zolang de bestuursrechter nog geen uitspraak heeft gedaan (dus wel na indiening van een beroepschrift, maar vóór de uitspraak). 

Deze regels uit het arrest Groningen/Raatgever gelden ook voor het ambtenarenrecht (arrest Staat/Zevenbergen, ook wel ambtenarenwet III uit 2002). 

Een onzelfstandig (onzuiver) schadebesluit houdt in, dat iemand schade heeft geleden door een besluit van een bestuursorgaan: het besluit is dus de oorzaak van de schade.

Volgens art. 7:615 BW zou een ambtenaar niet via het arbeidsrecht uit (titel 7.10 van) het Burgerlijk Wetboek schadevergoeding kunnen vorderen op grond van art. 7:658 BW en 7:611 BW. Maar analoog aan de artikelen 7:658 en 7:611 BW is het sinds de uitspraak van de Centrale Raad van Beroep van 22 juni 2000 (TAR 2000, 112) vaste jurisprudentie dat "(...) de ambtenaar - voor zover dit niet reeds voortvloeit uit de van toepassing zijnde rechtspositionele voorschriften - recht heeft op vergoeding van de schade die hij lijdt in de uitoefening van zijn werkzaamheden, tenzij het betrokken bestuursorgaan aantoont dat het zijn verplichtingen is nagekomen de werkzaamheden van de ambtenaar op zodanige wijze in te richten alsmede voor het verrichten van de werkzaamheden zodanige maatregelen te treffen en aanwijzingen te verstrekken als redelijkerwijs nodig is om te voorkomen dat de ambtenaar in de uitoefening van zijn werkzaamheden schade lijdt, of aantoont dat de schade in belangrijke mate een gevolg is van opzet of bewuste roekeloosheid van de ambtenaar.(...)"

Na een verkeersongeval, vooral bij een kop-staartbotsing, treden er vaak gezondheidsklachten bij het slachtoffer op die een whiplash worden genoemd. Het is belangrijk dat het slachtoffer zich binnen 48 uur bij de huisarts meldt en dat er zo snel mogelijk röntgenfoto's worden gemaakt. Als de bij whiplash behorende gezondheidsklachten langer dan één jaar na het ongeval voortduren, dan spreekt men van het post-whiplash syndroom. 

Bij verkeersongevallen gaat het niet alleen om vergoeding van de letselschade van het slachtoffer maar ook van de casco-schade van de auto van het slachtoffer. Het verlies van no claim dient als schadepost bij de letselschade van het slachtoffer te worden opgenomen.

Op grond van art. 185 van de Wegenverkeerswet is de houder of eigenaar van het motorrijtuig waarmee schade wordt veroorzaakt aan een fietser of voetganger, aansprakelijk voor die schade tenzij er sprake is van overmacht (lid 1). Dit geldt ook als er iemand anders dan de eigenaar of houder achter het stuur zat ten tijde van het ongeval (lid 2). 

Op grond van art. 6 van de Wet aansprakelijkheidsverzekering motorrijtuigen (WAM) kan het verkeersslachtoffer rechtstreeks de WAM-verzekeraar van de veroorzaker van het ongeval aanspreken. 

Er geldt een afwijkende verjaringstermijn van drie jaren vanaf de datum van het verkeersongeval (art. 10 lid 1 WAM). Bij het bepalen van de bevoegde rechtbank heeft het slachtoffer de keuze om de verzekeraar te dagvaarden voor de rechtbank binnen welk arrondissement de WAM-verzekeraar haar zetel heeft, de rechtbank binnen het arrondissement van de woonplaats van het slachtoffer, of de rechtbank binnen het arrondissement waar het ongeval heeft plaatsgevonden (art. 7 lid 1 WAM). Datzelfde geldt ook als de aansprakelijke natuurlijke persoon wordt gedagvaard (art. 7 lid 2 WAM).

De materiële schade (casco) wordt vergoed via de Overeenkomst Vereenvoudigde Schaderegeling (OVS). Hierin is geregeld dat de casco-schade wordt vergoed als de betrokken verzekeraars het eens zijn over de toedracht van het verkeersongeval. Er zijn verschillende categorieën die onder de OVS vallen en de meest voorkomende zijn OVS 3 (kettingbotsing/achterop aanrijding) en OVS 1 (botsing na een bijzondere verrichting). 

De regeling van de schuldloze derde houdt in, dat een schade lijdende partij die buiten zijn schuld om bij een schade ongeval betrokken is, nooit de dupe mag worden van een meningsverschil tussen de verzekeraars aangaande de schuldvraag. Het regelt de schadebehandeling bij een verkeersongeval waarbij ten minste twee motorrijtuigen zijn betrokken en een zogenaamde schuldloze derde. Deze partij heeft geen deel gehad aan het ongeval maar lijdt wel schade of heeft letsel. De verzekeraars dienen dan onderling uit te maken wie zich uitlaat over de schuldvraag en wie de zaak gaat regelen. Hoofdregel is dat de verzekeraar die het eerst is aangesproken om de schadebehandeling op zich te nemen, optreedt als regelend verzekeraar. 
Een voorwaarde is wel dat alle betrokken motorrijtuigen verzekerd zijn.

Deze regeling is opgenomen in Bedrijfsregeling nr. 7 van het Verbond van Verzekeraars van 11 december 2002.

Als het slachtoffer door het ongeval overlijdt, is er sprake van overlijdensschade bij de nabestaanden. Deze nabestaanden die op grond van art. 6:108 BW recht hebben op vergoeding van gederfd levensonderhoud, zijn:

Na overlijden worden slechts de kosten van lijkbezorging (begrafenis of crematie) en de kosten van gederfd (misgelopen) levensonderhoud vergoed door de aansprakelijke partij. Van de kosten van lijkbezorging worden niet de kosten vergoed die de uitvaartverzekering al vergoed heeft: deze worden in mindering gebracht op de uit te keren schadevergoeding.

Ook uitkeringen uit bijvoorbeeld een levensverzekering of een ongevallenverzekering worden in mindering gebracht op de uit te keren schadevergoeding. 

Er is verder geen recht op smartengeld na overlijden, maar als een letselschadeslachtoffer later overlijdt (ten gevolge van zijn/haar letsel) en de letselschadezaak liep al ten tijde van het overlijden, dan kan er onder bepaalde omstandigheden wel een recht op smartengeld ontstaan. Wanneer het smartengeld vóór het overlijden is aangezegd richting de aansprakelijke partij, dan is er wel een recht op smartengeld.

Er zijn twee schadeposten die voor vergoeding van overlijdensschade in aanmerking komen: kosten van lijkbezorging en gederfd levensonderhoud.

Bij de kosten van lijkbezorging moet men denken aan de kosten van de kist, (kerk)dienst, begrafenis- en volgauto's, rouwadvertenties, rouwkaarten, dankbetuigingen enzovoort. 
Op de kosten van lijkbezorging worden de kosten die de uitvaartverzekering vergoed heeft op basis van de verzekering, in mindering gebracht.

Bij gederfd levensonderhoud moet men denken aan het onderhoud waarin de overledene tijdens zijn leven voorzag ten behoeven van zijn/haar minderjarige kind(eren), echtgenoot/geregistreerde partner en iedereen die met hem/haar in gezinsverband samenwoonde. Dat levensonderhoud is dan ten gevolge van het overlijden van het slachtoffer weggevallen en de achterblijvende en voor vergoeding in aanmerking komende nabestaanden moeten zo veel mogelijk worden teruggebracht in hun financiële positie vóór overlijden van het slachtoffer. 

Alle uitkeringen uit levensverzekering, ongevallenverzekering, andere verzekeringen en uitkeringen op grond van de ANW worden in mindering gebracht op de vergoeding uit overlijdensschade.

De vergoeding van overlijdensschade aan de achterblijvende partner eindigt wanneer deze hertrouwt of duurzaam gaat samenwonen met een nieuwe partner. De vergoeding van overlijdensschade aan kinderen eindigt wanneer deze meerderjarig (18 jaar) worden, behalve wanneer ze ten tijde van het overlijden van hun ouder nog studeerden.

Voordat er schadevergoeding kan worden uitgekeerd, zal de tegenpartij eerst de aansprakelijkheid 'gaaf en onvoorwaardelijk' moeten erkennen. 

In deze fase ontstaat vaak al discussie en via een dagvaarding kan de tegenpartij in rechte worden betrokken, waarna de rechtbank kan verklaren dat de tegenpartij aansprakelijk is voor de verschenen en toekomstige schade.

Zodra de aansprakelijkheid is erkend, kan de belangenbehartiger van het slachtoffer om voorschotten op de schadevergoeding vragen bij de aansprakelijke tegenpartij (de verzekeraar).

Tussen de schadeveroorzakende gebeurtenis (meestal een ongeval) en de letselschade zal een oorzakelijk verband moeten zijn, anders komt de letselschade niet voor vergoeding in aanmerking. Men spreekt van medische causaliteit als het gaat over het oorzakelijk verband tussen de gezondheidsklachten en een ongeval. 

Wanneer door een onrechtmatige daad een risico in het leven is geroepen of is verhoogd, en dit risico verwezenlijkt zich, is daarmee het causaal verband tussen de gedraging en de schade in beginsel gegeven, behoudens de mogelijkheid tot tegenbewijs voor de aansprakelijk gestelde persoon. Dit betekent dat het letsel waarvan beweerd wordt dat dit is opgelopen door het ongeval, duidelijk als gevolg van het ongeval moet zijn. 

Is er sprake van een feitelijke bewijsbare relatie tussen de oorzaak en de uiteindelijke schade, dan is voldaan aan het primaire vereiste voor de civielrechtelijke aansprakelijkheid. Deze relatie staat bekend als het conditio sine qua non- verband, wat betekent dat er zonder ongeval geen schade zou zijn geweest.

Als je eerder een ongeval hebt gehad en je ten gevolge van dit eerdere ongeval letselschade hebt opgelopen, dan kan de tegenpartij de preëxistente (eerdere) klachten zien als een verklaring voor de huidige klachten. Dit is mogelijk ook al vond dat eerdere ongeval jaren geleden plaats. De tegenpartij ontkent hiermee, dat je huidige klachten zijn te wijten aan het ongeval waarvoor zij aansprakelijk is gesteld. 

Echter, als je volledig was hersteld van het eerdere ongeval op het moment dat je het tweede (nieuwe) ongeval overkwam en je kunt dit ook aantonen door middel van medische stukken en/of verklaringen, dan zullen de eerdere gezondheidsklachten geen problemen opleveren bij het vaststellen van het causale verband. Ook als het nieuwe ongeval de reeds bestaande klachten heeft verergerd, zal dit geen problemen opleveren bij het aannemen van het causale verband.

Vaak als er een causaliteitsprobleem is ontstaan of als men wil voorkomen dat later alsnog het oorzakelijk verband tussen gezondheidsklachten en het ongeval zou worden bestreden, zal de medische informatie uitkomst kunnen bieden.

Op dat moment heeft de letselschaderegelaar of letselschadeadvocaat al het medisch dossier van zijn cliënt (het letselschadeslachtoffer) opgevraagd uit de "medische behandelende sector" (de zogenaamde 'curatieve sector'). 

Hieronder wordt verstaan de informatie van het ziekenhuis waar het slachtoffer mogelijk opgenomen is geweest, de informatie van de huisarts en overige behandelaars die het slachtoffer naar aanleiding van het ongeval heeft bezocht. Ook valt de receptenlijst van de apotheek van het slachtoffer hieronder, waarin staat hoeveel en van welke medicijnen er voorgeschreven is. Deze informatie is van belang om de omvang van de (lichamelijke) schade te beoordelen en controle te hebben op het verloop en de voortgang van uw genezing. Het levert tevens het noodzakelijke bewijs tussen het ongeval en de klachten en beperkingen ten aanzien van de diverse schadeposten.

Als er voldoende informatie uit de behandelende sector aanwezig is, kan een medisch specialist (letselschadearts) worden ingeschakeld om een expertise te verrichten. Deze beantwoordt dan schriftelijk in een rapport vragen van de letselschaderegelaar/letselschadeadvocaat van de cliënt en/of vragen van de tegenpartij (de verzekeraar). Het doel van een medische expertise is inzicht te krijgen in de mate van het letsel waarvoor het letselschadeslachtoffer een schadevergoeding vordert. Ook moet worden beantwoord of er een oorzakelijk verband is tussen het ongeval in relatie tot de schade en de ernst van de beperkingen. Hiervoor dient een onafhankelijk oordeel verkregen te worden en mag niet alleen uitgegaan worden van het medisch dossier van de behandelende artsen. De expert dient deze stukken wel mee te wegen in zijn beoordeling. Daarnaast doet de medisch expert zijn eigen onderzoek.

Gaat de expertise in onderling overleg met de tegenpartij (de verzekeraar), dan spreken we over een "duale expertise". Is dit niet het geval, dan hebben we het over een eenzijdige expertise. Een eenzijdige expertise heeft minder bewijskracht dan een duale expertise. Wordt er in het kader van een verzoekschriftprocedure (in de zin van art. 202 van het Wetboek van Burgerlijke Rechtsvordering) een expert toegewezen door de rechtbank, dan wordt aan de uitspraken van deze expert een zeer grote waarde gehecht. Dit is overigens zeer gevaarlijk omdat het zo kan zijn dat iemand met een imposant medisch dossier door een onzorgvuldig onderzoek tijdens zo'n fase zijn zaak verliest. Het is de taak van de advocaat of letselschadeexpert om ook in die fase zeer goed op te letten en een eventueel fout rapport te laten blokkeren (via het zogeheten 'blokkeringsrecht') of dusdanig scherpe aanvullende vragen te stellen dat de expert alsnog zijn rapport zal bijstellen. In de praktijk gebeurt het echter zelden dat een medicus maar ook een arbeidsdeskundige zijn professionele opinie bijstelt.

Er kan afhankelijk van de ernst van het letsel om meerdere medische expertises gevraagd worden, bijvoorbeeld wanneer iemand zowel orthopedisch als neuropsychologisch letsel heeft. 

Een duale expertise wordt betaald door de aansprakelijke partij, maar een eenzijdige expertise zal het letselschadeslachtoffer zelf moeten voorschieten.

De blijvende invaliditeit is "elke in de toekomst niet voor verbetering vatbare beschadiging van het lichaam (zowel naar bouw als naar verrichtingen) en/of geest, als rechtstreeks gevolg van een ongeval". In rapporten van medische expertises wordt de blijvende invaliditeit vaak als een percentage ten opzichte van de gehele persoon (G.P.) / gehele mens uitgedrukt. Dit wordt ook wel de "functionele invaliditeit" (F.I.) genoemd. 

Dit percentage geeft aan hoeveel procent van het gehele lichaam van het letselschadeslachtoffer is beschadigd ten gevolge van de schadeveroorzakende gebeurtenis. 

Het percentage arbeidsongeschiktheid staat hier los van, want een pianist die zijn pink eraf heeft, is volledig (100 %) arbeidsongeschikt voor zijn beroep, maar omdat zijn pink slechts een klein deel van zijn gehele lichaam vormt, is het percentage B.I. t.o.v. de gehele mens lager.

De percentages 'blijvende invaliditeit (t.o.v. de gehele mens)' worden door de medische deskundigen uit de "AMA Guide" of uit de richtlijnen van de Nederlandse Vereniging van Neurologie (NVvN) gehaald.

Als vaststaat dat er een oorzakelijk verband is tussen de gezondheidsklachten en het ongeval dat het letselschadeslachtoffer is overkomen, is vervolgens van belang of het slachtoffer ten gevolge van deze gezondheidsklachten nog in staat is om te werken in het huishouden en in loonvormende arbeid. 

De verzekeringsarts die wordt ingeschakeld stelt een Functionele Mogelijkheden Lijst (FML) vast waarin hij aangeeft wat de beperkingen zijn van het letselschadeslachtoffer.

De Functionele Mogelijkheden Lijst (FML) bestaat uit zes categorieën: 

Verzekeringsartsen zijn ook werkzaam voor het UWV, waar ze worden ingezet voor bijvoorbeeld de WIA-keuringen. Ook hierbij stellen ze een FML op.

Als de verzekeringsarts (verzekeringsgeneeskundig arts) een Functionele Mogelijkheden Lijst (FML) heeft opgesteld, dient de arbeidsdeskundige aan de hand van deze lijst met beperkingen (van het letselschadeslachtoffer) onderzoek te plegen naar hetgeen het slachtoffer op basis van zijn/haar opleiding, curriculum vitae (C.V.), leeftijd en affiniteit ten aanzien van de diverse mogelijke functies nog zou kunnen doen. Met andere woorden, hij gaat kijken of het letselschadeslachtoffer zijn/haar eigen werk nog kan doen c.q. of passend (ander) werk mogelijk is. Vervolgens gaat hij bepalen wat het letselschadeslachtoffer met die functie zou kunnen verdienen en hoeveel uur het slachtoffer in die functie nog zou kunnen werken, rekening houdende met zijn/haar beperkingen.

Aan de hand van dit arbeidskundig onderzoek kan de uiteindelijke uitval in privé en voor werk bepaald worden en dus ook de schade wat betreft de zelfwerkzaamheid en het vermogen tot het verrichten van arbeid (het verlies aan arbeidsvermogen).

De arbeidsdeskundige bij het UWV moet kijken of hij op basis van de beperkingen uit de Functionele Mogelijkheden Lijst (FML) van de verzekeringsarts, functies kan duiden. Het UWV gebruikt hiervoor het CBBS-systeem. Hierin staan vele functies waarbij stuk voor stuk is gekeken welke lichamelijke en psychische beperkingen gelden voor die functies. Dus hoeveel moet er binnen dat beroep getild worden? Hoe vaak moet je reiken en tillen? Hoeveel kilo moet je dan dragen en gedurende hoeveel uur? Betreft het hier complex werk of niet etc. Aan de hand van deze reeds bekende criteria die allemaal in een computer zijn ingevoerd, zoekt de arbeidsdeskundige alternatieve functies passend bij de klachten en beperkingen van de persoon.

Daarbuiten doet de arbeidsdeskundige aanvullend onderzoek naar de verdiensten. Hij bepaalt wat het maatman/maatvrouw inkomen is en in hoeverre dit afwijkt van de verdiensten vóór het ongeval. Hij komt dan tot een percentage, het afschattingspercentage, ervan uitgaande dat die persoon medisch gezien niet in staat is om het eigen werk of ander passend werk te verrichten.

Anderen dan het letselschadeslachtoffer kunnen in verband met dezelfde letselschade ook een claim indienen tegen de aansprakelijke partij. Dit zijn de werkgever van het slachtoffer, de zorgverzekeraar en het UWV. 

De positie van de regresnemende partij is achtergesteld ten opzichte van die van het slachtoffer. Dat wil zeggen dat de vordering van het slachtoffer sterker is. Het slachtoffer hoeft dus minder te doen om zijn schade en het oorzakelijke verband hiervan te bewijzen. 

Als een werknemer arbeidsongeschikt is tijdens een arbeidsovereenkomst is de werkgever verplicht het loon door te betalen op grond van art. 7:629 BW gedurende 104 weken (2 jaren). Deze kosten van de loondoorbetalingsplicht kan de werkgever verhalen op de veroorzaker (lees: de aansprakelijke partij) van de letselschade van zijn werknemer op grond van art. 6:107a BW. 

De ziektekostenverzekeraar die moest uitkeren om de ziektekosten van het letselschadeslachtoffer te vergoeden, kan deze kosten verhalen op de veroorzaker van de letselschade (de aansprakelijke partij). 

Wanneer een letselschadeslachtoffer door zijn arbeidsongeschiktheid uiteindelijk geen werkgever meer heeft, neemt het UWV de inkomensvoorziening over via de WIA en desnoods eerst via de Ziektewet. De kosten hiervan kan het UWV eveneens verhalen op de veroorzaker van de letselschade (de aansprakelijke partij) van de letselschade van de uitkeringsgerechtigde.

In de letselschade kunnen verschillende soorten schade (schadeposten) aan de orde komen. Deze kunnen worden verhaald op de aansprakelijke partij. 

Dit is het verlies van de capaciteit om arbeid te verrichten en daarmee inkomsten te verwerven. Het gaat daarbij niet uitsluitend om het werk, dat de betrokkene ten tijde van het ongeval verrichtte, maar om het verdienvermogen in het algemeen. Het wordt als regel aangeduid met 'verlies aan verdienvermogen' of 'verlies aan arbeidscapaciteit'. De term inkomstenderving is minder juist, omdat men ook inkomsten kan derven buiten de situatie dat sprake is van het verlies van het vermogen om te werken. 

Om deze schade te berekenen, zijn er speciale rekenbureaus die een rekenrapport (actuariële berekening) opstellen - meestal in opdracht van het letselschadebureau of de letselschadeadvocaat - waaruit blijkt hoe hoog het verlies aan verdienvermogen van het slachtoffer bedraagt. Er wordt hierbij rekening gehouden met verschillende factoren zoals pensioen, sterftekanscorrectie, recht op promotie en loonsverhoging etc. Ook de pensioenschade en een eventuele studievertraging van langer dan een jaar moeten worden meegewogen. 

Aan het bewijs van het verlies aan verdienvermogen mogen volgens de jurisprudentie van de Hoge Raad niet al te hoge eisen worden gesteld, zoals bleek uit het arrest Vehof/Helvetia (HR 15-05-1998, NJ 1998, 624). Daarna heeft de Hoge Raad in het arrest Van Sas/Interpolis (HR 14-01-2000, NJ 2000, 437) al beslist, dat deze in de toekomst te lijden schadepost moet worden berekend na afweging van de goede en kwade kansen. 

Nu veel rekenbureaus bij de berekening van het verlies aan verdienvermogen al rekening houden met zowel positieve factoren - zoals kans op promotie en loonsverhoging - als negatieve factoren - kans op eerder overlijden of faillissement van de werkgever - is aan de eisen uit de jurisprudentie van de Hoge Raad in Vehof/Helvetia en Van Sas/Interpolis al voldaan. 

Door het letsel dat het slachtoffer heeft opgelopen, zal hij/zij wellicht hulp moeten inschakelen bij het verrichten van de huishoudelijke werkzaamheden. 

De Hoge Raad heeft in het arrest Losser/Kruidhof (NJ 1999, 564) (het arrest 'Johanna Kruidhof') beslist dat een slachtoffer ook vermogensschade lijdt indien de voor hem of haar noodzakelijke hulpverlening niet wordt uitbesteed aan professionele hulpverleners maar aan familieleden, in dit arrest de ouders van Johanna Kruidhof. 

Voor de vraag of deze schade voor vergoeding in aanmerking komt, achtte de Hoge Raad de omstandigheden van het geval beslissend. Daarvoor zijn ten minste van belang:

de hulpbehoevendheid van het slachtoffer, de wijze waarop het familielid (de familieleden) zijn/haar (hun) vrije tijd hebben besteed aan het helpen van het slachtoffer, of het een redelijke beslissing van het familielid (de familieleden) was om het slachtoffer te helpen en de aannemelijkheid dat het slachtoffer anders professionele hulp tegen betaling had ingeschakeld als zijn/haar familielid (familieleden) niet bereid of niet in staat waren de vereiste hulp te bieden. 

Uit het arrest van de Hoge Raad in de zaak Krüter-Van de Pol/Wilton-Fijenoord (HR 06-06-2003, NJ 2003, 504) blijkt dat de rechtsregel uit het eerdergenoemde arrest Losser/Kruidhof ook analoog van toepassing is op andere familieleden zoals een echtgenoot of echtgenote. 

De schadepost van huishoudelijke hulp komt dus niet alleen voor vergoeding in aanmerking als het letselschadeslachtoffer professionele (thuis)hulp heeft. Ook maakt het niet uit, dat de professionele (thuis)hulp geen kosten in rekening brengt of geen kosten in rekening kan brengen, wat de Hoge Raad besliste in het arrest van 5 december 2008 (LJN-nummer: BE9998).

Door een ongeval kan het slachtoffer in het ziekenhuis belanden of zal het slachtoffer verpleging nodig hebben. De kosten hiervan kunnen eveneens verhaald worden op de aansprakelijke partij.

Deze kosten komen op grond van art. 6:96 BW voor vergoeding in aanmerking door het slachtoffer. Het gaat dan om kosten die het slachtoffer heeft gemaakt om buiten rechte vergoeding van zijn letselschade proberen te vorderen van de tegenpartij. Als het slachtoffer hiertoe een letselschadebureau of een letselschadeadvocaat heeft ingeschakeld, komen de kosten hiervan voor rekening van de tegenpartij en zijn ze totdat ze zijn voldaan, nog schade van het slachtoffer. 
Er gelden wel een tweetal voorwaarden: Het moet redelijk zijn dat de kosten zijn gemaakt (was het terecht dat het slachtoffer een bureau of advocaat inschakelde) en ook de hoogte van de kosten moet redelijk zijn. Dit wordt de 'dubbele redelijkheidstoets' genoemd en is eveneens gebaseerd op art. 6:96 BW.

Sinds het arrest Drenth van de Hoge Raad van 3 april 1987 (NJ 1988, 275) is het mogelijk dat de buitengerechtelijke kosten, gemaakt voor de bepaling van de aansprakelijkheid en het schadebedrag, worden verhaald op de veroorzaker van het ongeluk. Een rechtsoverweging uit dit arrest luidt: ""Wie ten gevolge van een ander onrechtmatige schade lijdt, zal bij het vaststellen en begroten daarvan, alsmede bij zijn pogingen in der minne vergoeding te krijgen niet zelden behoefte hebben zich, gezien de moeilijke feiten en juridische vragen die zich daarbij kunnen voortdoen, door een of meer deskundigen te doen bijstaan, vooral als ook aan de zijde van de aansprakelijke deskundigen optreden. Voor zover de benadeelde in de gegeven omstandigheden redelijk handelde door zich van deskundige bijstand te voorzien, behoort de aansprakelijke de daaraan verbonden kosten, voor zover deze redelijk zijn, te dragen, want het is zijn onrechtmatige daad die tot het maken daarvan heeft geleid….""

Deze uitspraak was bijna 5 jaren vóór de invoering van het Nieuw Burgerlijk Wetboek per 1 januari 1992 en liep toen al vooruit op art. 6:96 BW.

Smartengeld wordt gevorderd wegens gederfde levensvreugde en bij psychische schade zoals PTSS of een burn-out wegens 'aantasting in de persoon' (art. 6:106 lid 1 sub b BW). 

Indien een letselschadetraject lang duurt vanwege een niet-welwillende houding van de wederpartij, kan het smartengeldbedrag dat het slachtoffer kan vorderen, hoger uitvallen. Verder is de hoogte van het smartengeld afhankelijk van de ernst van de verwondingen.

Het letselschadeslachtoffer kan zich door zijn/haar letsel niet meer zelf redden en bepaalde klussen in en om het huis niet meer verrichten. De Letselschaderaad, voorheen Nationaal Platform Personenschade (NPP), heeft een richtlijn opgesteld om deze schadepost te berekenen en dit gaat volgens formules uit die richtlijn, afhankelijk van de woonsituatie van het letselschadeslachtoffer en de mate van onderhoud die de woning vergt. 

Andere schadeposten zoals aangepast vervoer, de kosten van een aanpassing aan de woning, en bijvoorbeeld reiskosten in verband met het bezoek aan behandelend artsen, kunnen voor vergoeding in aanmerking komen als ze in verband staan tot het opgelopen letsel. Ook medische hulpmiddelen zoals een nekkraag of speciale schoenen kunnen voor vergoeding in aanmerking komen.

In geval van een verplichting tot schadevergoeding op grond van een onrechtmatige daad is de wettelijke rente zonder ingebrekestelling verschuldigd.

De hoofdregel is dat wettelijke rente verschuldigd is ongeacht de grondslag voor de niet tijdig nagekomen verbintenis tot betaling van een geldsom. Meestal zal de grondslag een onrechtmatige daad zijn.

Vanaf het moment van het ongeval, dat de benadeelde daardoor schade lijdt of zal lijden in zijn vermogen, heeft de benadeelde een opeisbare vordering op de aansprakelijke partij en kan totdat partijen het eens kunnen worden met de slotverrekening, over het nog openstaande bedrag tevens de wettelijke rente opeisen. 

De wettelijk rente is een vooraf door de wet vastgestelde vergoeding voor een te late betaling of voor een nog openstaande vordering uit de schadesom. De hoogte van de wettelijke rente wordt middels een algemene maatregel van bestuur (a.m.v.b.) vastgesteld, hetgeen in art. 6:120 BW staat. Dit heet de "rentevoet". 

Tot 1 januari 1992 moest de wettelijke rente nog verplicht worden aangezegd, maar met invoering van het nieuwe Burgerlijk Wetboek is de verplichting van wettelijke rente wettelijk vastgelegd.

Hierbij is de vraag aan de orde in welke mate het slachtoffer schade derft doordat hij tijdelijk of langdurig arbeidsongeschikt is geweest. Zit hij in de WIA/Ziektewet? Wat is de invloed van de duur van de revalidatie alsmede de huidige situatie op het carrièrepad c.q. de promotiekansen? Wat is de kans voor het slachtoffer om hier nadelige gevolgen van te ondervinden indien hij elders solliciteert? 

Dit wordt dus uitgedrukt in economische kwetsbaarheid (EK). Als de aansprakelijkheidsverzekeraar de volledige post 'verlies arbeidsvermogen' (v.a.v.) betaalt, kan er geen sprake meer zijn van economische kwetsbaarheid.

Van economische kwetsbaarheid is ook vaak sprake als een letselschadeslachtoffer na het ongeval alsnog carrière of promotie maakt met een verhoging van het inkomen tot gevolg. De vraag is dan in hoeverre het slachtoffer deze 'beter betaalde baan' volhoudt (vanwege het letsel) en het slachtoffer is op die manier nog steeds economisch kwetsbaar.

In een rekenrapport (actuariële berekening) staat de berekening van het verlies aan arbeidsvermogen (v.a.v.) en pensioenschade. In het eerdere letselschadetraject is vastgesteld dat je deze schade hebt geleden en in de toekomst nog zal lijden ten gevolge van het ongeval.

Het verlies aan arbeidsvermogen wordt in het rekenrapport berekend door een vergelijking te maken met de huidige inkomenssituatie na het ongeval en de hypothetische situatie waarin het ongeval niet had plaatsgevonden (het inkomen zonder ongeval).

Bij het inkomen zonder ongeval worden ook berichten van de werkgever over de eventuele carrièrekansen van het letselschadeslachtoffer berekend. Hierbij wordt gevraagd wat het slachtoffer had kunnen verdienen als het ongeval niet had plaatsgevonden.

Ook kan de rekenmeester opdracht krijgen tot het mee laten rekenen van andere variabelen gedurende een bepaalde looptijd. Denk hierbij aan huishoudelijke hulp en verlies van zelfwerkzaamheid.

Een rekenrapport is werk voor specialisten en kost nogal behoorlijk wat geld. Het opstellen ervan dient dan ook alleen te gebeuren in zaken met een omvangrijke schade omdat anders de tegenpartij (verzekeraar) hoogstwaarschijnlijk de kosten ervan niet zal willen betalen. 

Het is verstandig om zo'n rekenrapport te laten opstellen omdat er vaak bij de verzekeraar discussie ontstaat over de omvang van de schade en de schadepost 'verlies aan arbeidsvermogen' (v.a.v.) meestal de hoogste schadepost van de totale vordering is. 

Hoewel volgens vaste jurisprudentie sinds de arresten Vehof/Helvetia (Hoge Raad 15 mei 1998, NJ 1998, 624) en Van Sas/Interpolis (Hoge Raad 14 januari 2000, NJ 2000, 437) niet al te hoge eisen mogen worden gesteld aan het bewijs van het hypothetische inkomen (zonder ongeval), verdient het toch aanbeveling dit inkomen te laten berekenen. Een rekenrapport maakt op die manier een groot deel van de schade inzichtelijk.

Ook wordt het aanbevolen dit door een rekenmeester te laten doen, waarvan beide partijen akkoord gaan met zijn inschakeling. Dit voorkomt eventuele discussies achteraf over de objectiviteit en betrouwbaarheid van de ingeschakelde rekenmeester. 

In het rekenrapport worden geen uitspraken gedaan over de causaliteit, noch over het medisch dossier en ook niet over de juridische aspecten van de letselschadezaak.

Er is regelmatig discussie tussen belangenbehartigers en verzekeraars over een aantal actuariële aspecten, zoals de rekenrente, de welvaartscorrectie, de kapitalisatiedatum/peildatum en de herbeleggingsfictie. 

Rekenmeesters worden vaak door letselschaderegelaars of letselschadeadvocaten extern ingeschakeld, maar soms heeft een letselschadekantoor ook een eigen calculatieafdeling waar één of meer rekenmeesters werkzaam zijn.

Op 30 januari 1953 (NJ 1953, 624) heeft de Hoge Raad al beslist dat toekomstige schade ontstaat op de datum van het ongeval en dat die schade op dat moment kan worden bepaald. 
De Hoge Raad heeft in het arrest van 19 april 1959 (NJ 1954, 603) bepaald dat het slachtoffer recht heeft op zoveel mogelijk zekerheid dat de door hem in de toekomst te lijden schade zal worden vergoed. Daarom is het van belang dat van de juiste peildatum wordt uitgegaan. 
Hierover bepaalde de Hoge Raad in de arresten van 17 oktober 1997 (NJ 1998, 508) en 11 juli 2003 (NJ 2003, 603; ECLI:NL:HR:2003:AF7884) dat de feitenrechters zoals rechtbank en Gerechtshof een discretionaire bevoegdheid hebben bij het bepalen van de peildatum voor de kapitalisatie voor de berekening van toekomstige letselschaden.

In het arrest van 30 november 2007 (RvdW 2007, 1025; ECLI:NL:HR:2007:BA4606) gaf de Hoge Raad de doorslag in rechtsoverweging 4.4: "Indien de rechter over een lange periode te lijden schade begroot op een gekapitaliseerd bedrag ineens, moet deze schade geacht worden te zijn geleden op de bij de kapitalisatie tot uitgangspunt genomen peildatum. Deze wijze van schadebegroting strekt ertoe de benadeelde ter vergoeding van zijn schade een zodanig bedrag ineens toe te kennen dat dat, hem op de peildatum uitbetaalde, bedrag inclusief het daarover na de peildatum te realiseren rendement, toereikend zal zijn voor de betaling van alle toekomstige schadeposten. Indien dit bedrag eerst na de peildatum aan de benadeelde wordt uitgekeerd lijdt hij dus, door gemis aan rendement, nadeel dat door betaling van wettelijke rente behoort te worden vergoed." 

Verder oordeelde de Hoge Raad in rechtsoverweging 5.3: "Zoals uit het hiervoor overwogene blijkt, heeft de rechter bij het begroten van schade de vrijheid om de geleden en te lijden schade te kapitaliseren in een bedrag ineens naar een peildatum die geruime tijd voor zijn uitspraak ligt. Ook bij een dergelijke wijze van begroting blijft evenwel uitgangspunt dat zoveel als redelijkerwijs mogelijk is de werkelijk geleden en te lijden schade behoort te worden begroot."

Het letselschadeslachtoffer moet zo veel mogelijk binnen redelijke grenzen maatregelen treffen ter beperking van zijn/haar schade en ter voorkoming van nieuwe schade. Wanneer het slachtoffer dit niet doet, dan kan de verzekeraar van de tegenpartij stellen, dat hij op grond van eigen schuld (art. 6:101 BW) een deel van de schade niet hoeft te vergoeden. 

Alles wat eraan gedaan kan worden om de schade te beperken, moet gedaan worden. Dit is van belang om te voorkomen, dat de verzekeraar in het buitengerechtelijke traject en de rechter in het procestraject zullen kunnen oordelen dat het letselschadeslachtoffer minder schadevergoeding krijgt vanwege (gedeeltelijke) eigen schuld aan het ontstaan van zijn/haar schade. 

Manieren om de schade te beperken zijn: een inkomenstenbron te zoeken om het verlies aan verdienvermogen (deels) te beperken, waarbij te denken valt aan het voldoende solliciteren naar betaalde banen en het accepteren van een betaalde baan of het starten van een eigen bedrijf voor zover het letselschadeslachtoffer daartoe lichamelijk en/of geestelijk in staat is. Ook het voltooien van een nog lopende studie kan als schadebeperkende inspanning beschouwd worden. 

Het is altijd een lastige keuze regelen/schikken van een zaak of nog verdergaan en eventueel jarenlang procederen. Het is altijd onzeker of de eindregeling (de schikking) wel voldoende is.

Soms kan het verstandig zijn dat het letselschadeslachtoffer een voorbehoud in zijn/haar zaak laat opnemen, zoals een "medisch voorbehoud". Dit houdt in dat bij toenemende klachten de mogelijkheid blijft bestaan tot heropening van de letselschadezaak. Er zijn in een letselschadezaak meerdere voorbehouden mogelijk. Denk hierbij aan een voorbehoud in geval van afschatting van de WAO/WIA (zie hierna onder het kopje WAO-/WIA-/WAZ-voorbehoud), een voorbehoud dat het letselschadeslachtoffer zijn/haar baan de komende tien jaar kan volhouden enzovoort. In principe kunnen partijen alles met elkaar afspreken. In de praktijk wil een verzekeraar echter geen of zo min mogelijk voorbehouden in een letselschadezaak. 

Een eindafwikkeling is het belangrijkste moment in een letselschadezaak. Immers het letselschadeslachtoffer kan nadien niet meer bij de verzekeraar terecht, behalve als er een voorbehoud is. Het is dan ook van groot belang dat alle schadecomponenten verdisconteerd zijn in de eindregeling. Vraagt u zich af of het op tafel liggende aanbod in uw zaak wel afdoende is? 

Bij de vraag of het voorstel tot schadevergoeding van de letselschade wel voldoende is, zijn de volgende vragen van belang.

Bij een duurschade mag deze vraag zeker gesteld worden. In dat geval is van belang wie de schadestaat maakte en wie de totale schadeopstelling maakte. Wanneer dit de expert van de verzekeraar was, is dit soms in het nadeel van het slachtoffer omdat de verzekeraar zijn schade graag wil beperken. 

In de regel geldt dat het sluiten van een letselschadezaak definitief is. Alleen als een zaak zo duidelijk onredelijk is afgesloten dat partijen beter hadden moeten weten, dan is er de mogelijkheid om deze te heropenen. De enige andere mogelijk buiten de gang naar de rechter is een mogelijk voorbehoud (zoals een medisch voorbehoud) die in een letselschadezaak opgenomen kan zijn.

De redenen dat een letselschadeslachtoffer zijn zaak wil sluiten zijn onder andere: 

Aangezien de schadevergoeding - ook vergoeding van het verlies van verdienvermogen (de inkomensschade) - netto wordt uitbetaald, dient de benadeelde bij de afwikkeling van zijn schadeclaim een belastinggarantie van de wederpartij te vorderen. Zo kan het risico op een eventuele belastingaanslag worden afgewenteld op de aansprakelijke partij.

Aangezien er bij letselschadeslachtoffers vaak sprake is van volledige of gedeeltelijke arbeidsongeschiktheid, dient de benadeelde van de aansprakelijke partij te vorderen dat een eventuele vermindering of beëindiging van de arbeidsongeschiktheidsuitkering, zal worden gecompenseerd door de aansprakelijke partij. Dit wordt een WAO-voorbehoud genoemd, maar het komt ook voor onder de naam WIA-voorbehoud of WAZ-voorbehoud, afhankelijk van welke arbeidsongeschiktheidsuitkering het slachtoffer ontvangt. 

Sinds het arrest van het Gerechtshof Arnhem van 21 december 2004 (www.rechtspraak.nl, LJN: AU4722, rolnr. 2003/599) is het vaste rechtspraak dat een bovengenoemd voorbehoud dient te worden verleend voor het geval dat de kwade kans zich voltrekt dat de huidige arbeidsongeschiktheidsuitkering van het slachtoffer wordt verlaagd of helemaal wordt beëindigd.

Er is de laatste jaren een groot aantal bureaus ontstaan, die gespecialiseerd zijn in het geven van adviezen bij het verhalen van letselschade. De kosten die een bureau aan de benadeelde voor de adviezen en werkzaamheden in rekening brengt, komen in beginsel voor rekening van de aansprakelijke verzekeraar (art. 6:96 BW), zodra de aansprakelijkheid is erkend.
Sommige bureaus werken op no cure no pay-basis (ook wel "contingency fee"). Dat wil zeggen dat zij een percentage van het verhaalde bedrag als honorarium inhouden. Wanneer al op voorhand duidelijk is dat de tegenpartij volledig aansprakelijk gesteld kan worden heeft een no cure no pay regeling over het algemeen weinig zin. Immers de schade, ook van de rechtsbijstand door een bureau, wordt bij volledige aansprakelijkheid door de tegenpartij vergoed. Dit zou bij een no cure no pay regeling zelfs betekenen dat het bureau met een op voorhand grote kans van zekerheid extra wordt uitbetaald: door de tegenpartij die verplicht is de rechtsbijstand schade te vergoeden én door de klant van het bureau die immers een no cure no pay afspraak heeft gemaakt en een deel van zijn schadevergoeding moet afdragen. Voor advocaten was het overigens tot 1 januari 2014 niet toegestaan op no cure no pay basis te werken. Gedragsregel 25 van de "Gedragsregels van de Nederlandse Orde van Advocaten" verbood dit. Sinds 2014 is er een vijfjarige proefperiode tot 2019 voor advocaten om op basis van no cure no pay te werken.

Binnen de advocatuur is er een groot aanbod van gespecialiseerde advocaten. Ook hun kosten worden in beginsel betaald door de verzekeraar van degene, die aansprakelijk is voor de letselschade.
Een groot deel van hen is aangesloten bij de Vereniging van Letselschade Advocaten (LSA). Advocaten die aan de lidmaatschapsvereisten van de LSA voldoen, kunnen ook lid worden van de Vereniging van "Advocaten voor Slachtoffers van Personenschade" (ASP).

Een rechtsbijstandverzekeraar kan op grond van een verzekeringspolis de belangen behartigen van een slachtoffer in een letselschadezaak. Wel geldt hier een beperking in de dekking van de polis. Meestal is deze beperkt tot een omvang van bijvoorbeeld € 10.000,-. Dit betekent dat slechts tot dat bedrag een letselschadezaak door een rechtsbijstandverzekeraar kan worden behartigd en dat er zekerheid moet zijn over het verdere traject.

Tegenwoordig zijn er ook met diverse verzekeraars aanvullende convenanten gemaakt ten behoeve van de rechtsbijstandsverzekeraars, zoals de PIV-staffel. Dit betekent dat ook hun kosten voor vergoeding c.q. verdere vergoeding in aanmerking kunnen komen.

Bij ontevredenheid over de behandeling van een letselschadezaak door een rechtsbijstandverzekeraar, kan men altijd wisselen van belangenbehartiger en bijvoorbeeld naar een letselschadeadvocaat gaan. 

In heel veel gevallen kunnen de advocaatkosten daarna verhaald worden op de tegenpartij, maar soms ook niet.

Een belangrijk onderdeel van de rechtsbijstandspolis is de zogenaamde geschillenregeling.
In een “oude” polis staat in de geschillenregeling nog vermeld dat indien je het niet eens bent met de wijze van behandeling, je de zaak kunt voorleggen aan een advocaat van jouw keuze.
De advocaat schrijft vervolgens een advies aan de rechtsbijstandsverzekeraar.
Indien de advocaat je gelijk geeft, wordt de behandeling van de zaak daarop aangepast dan wel overgedragen aan de advocaat van jouw keuze en zal de rechtsbijstandsverzekeraar de kosten van de advocaat betalen.

Heb je een “nieuwe” polis, dan staat in de geschillenregeling meestal vermeld dat het advies van de advocaat door de rechtsbijstandsverzekeraar wordt vergoed maar dat, indien de advocaat je gelijk heeft gegeven, de rechtsbijstandsverzekeraar de zaak verder gaat behandelen met inachtneming van het advies van de advocaat.
Verder staat vaak in de polis vermeld dat als de zaak, vanwege de ontstane vertrouwensbreuk, toch wordt overgedragen aan een advocaat, dat niet dezelfde advocaat (of een kantoorgenoot van die advocaat) mag zijn die het advies heeft geschreven.

Letselschadeadvocaten en speciale letselschadebureaus laten zich veelal adviseren door externe deskundigen. Het gaat hier bijvoorbeeld om medisch adviseurs, rekenbureaus, medische deskundigen (expertiserend artsen, letselschadeartsen) en arbeidsdeskundigen.

De Stichting Keurmerk Letselschade te Alphen aan den Rijn geeft sinds januari 2008 keurmerken uit aan letselschadebureaus en advocatenkantoren op het gebied van letselschade en overlijdensschade. 

Op deze manier worden er kwaliteitsnormen vastgesteld en gehandhaafd door de Stichting Keurmerk Letselschade. Ook wordt getracht te voorkomen dat letselschadeslachtoffers een 'fout' letselschadekantoor/-advocatenkantoor kiezen, want de letselschadebureaus en advocatenkantoren die op de lijst van de keurmerkkantoren staan, voldoen aan bepaalde kwaliteitsnormen. Het wil echter niet zeggen, dat bureaus of advocatenkantoren die niet beschikken over een dergelijk keurmerk, foute kantoren zijn.

Naast het Keurmerk Letselschade wordt er ook via belangen- en vakorganisaties gewerkt aan het verbeteren van de letselschadebehandeling.

Letselschaderegelaars kunnen individueel voor hun letselschadebedrijf ingeschreven staan in het register van de stichting Nederlands Instituut van Register Experts (NIVRE) te Rotterdam. 

Via het verstrekken van een programma van Permanente Educatie aan de letselschade-experts wordt er continu gewerkt aan verbetering van de kwaliteit van de letselschadebehandeling.

De vereniging Nederlands Instituut van Schaderegelaars (NIS) te Amsterdam is opgericht op 24 januari 1980 en is een beroepsorganisatie van de letselschaderegelaars en personenschaderegelaars. Deze vereniging stelt zich volgens haar statuten ten doel om de deskundigheid en de vakbekwaamheid van de letselschaderegelaars te verbeteren en te bewaren.

De Vereniging voor Letselschade Advocaten (LSA) te Doorn is in 1995 opgericht om een kwaliteitswaarborg te bieden voor advocaten op het gebied van letselschade. 

De letselschadeadvocaten die hierbij zijn aangesloten hebben meer dan 5 jaren praktijkervaring en hebben de Grotius-opleiding met goed gevolg doorlopen. Verder moet de LSA-advocaat zich jaarlijks bijscholen op zijn vakgebied.

De Vereniging voor Advocaten voor Slachtoffers Personenschade (ASP) te Leeuwarden is in 1997 opgericht. Wanneer een letselschadeadvocaat voldoet aan de lidmaatschapsvereisten van de LSA (zie hiervoor), dan kan hij/zij ook lid worden van de ASP.

Het doel van deze vereniging is het versterken van de positie van de letselschadeslachtoffers, omdat ASP-advocaten uitsluitend voor slachtoffers werken (en niet voor verzekeraars). Binnen de vereniging wordt er steeds gewerkt aan kwaliteitsverbetering via het bijscholen van de advocaten.

In 1998 werd de Branchevereniging Nederlandse Letselschade Experts (NLE) opgericht en deze is gevestigd in Zeist. Momenteel zijn hier 17 letselschadekantoren uit heel Nederland bij aangesloten, die uitsluitend voor letselschadeslachtoffers en niet voor verzekeraars werken.

De rechtenfaculteit van de Universiteit van Tilburg heeft in 2006 in samenwerking met de belangrijkste organisaties van slachtoffers, verzekeraars, advocaten, medische deskundigen en organisaties als de ANWB en de Consumentenbond de Gedragscode Behandeling Letselschade (GBL) opgesteld.

Deze gedragscode bevatte 20 beginselen waaraan zowel letselschadebehandelaars als tegenpartijen (verzekeraars) zich zouden moeten houden. De kern hiervan was dat het letselschadeslachtoffer centraal staat en dat er steeds het "harmoniemodel" werd nagestreefd waarbij er zo veel mogelijk harmonie moest zijn tussen het slachtoffer en de verzekeraar van de tegenpartij. 

De beroepsorganisatie van letselschadeadvocaten de vereniging Advocaten voor Slachtoffers Personenschade (ASP) was echter tegen de Gedragscode omdat advocaten alleen met de eigen cliënten afspraken mogen maken en niet met anderen zoals de tegenpartij (verzekeraars). 

De uitvoering en de handhaving van de Gedragscode ligt bij de Letselschade Raad, voorheen het Nationaal Platform Personenschade (NPP).

De gedragscode is geen wet en in elke individuele letselschadezaak kunnen de belangenbehartiger en de tegenpartij (verzekeraar) met elkaar afspreken of ze zich aan de Gedragscode Behandeling Letselschade zullen houden. 

De belangrijkste beginselen waren dat de betrokken partijen streefden naar een afwikkeling binnen twee jaar (Beginsel 5), dat tijdens het eerste gesprek nog geen afspraken worden gemaakt die het letselschadeslachtoffer binden (Beginsel 6), dat er een behandelplan letselschade werd opgesteld (Beginsel 7), dat er snel duidelijkheid moest komen over de aansprakelijkheid (Beginsel 10), dat bij aanvaarding (erkenning) van de aansprakelijkheid de verzekeringsmaatschappij voorschotten en onbetwiste vergoedingen uitkeerde (Beginsel 11) en dat wanneer het overleg spaak liep, een neutrale persoon werd ingeschakeld (Beginsel 16). 

Voor de toekomst moesten partijen op grond van Beginsel 14, als omstandigheden moeilijk objectief vaststelbaar zijn, bespreken wat zou kunnen gebeuren en scenario’s opstellen. Zij keken hoe waarschijnlijk ieder scenario is. Naar rato daarvan bepaalden zij de schadevergoeding.

In november 2012 trad de nieuwe Gedragscode Behandeling Letselschade in werking. De nieuwe Gedragscode is vereenvoudigd ten opzichte van de vorige versie uit 2006 en bestaat nu uit nog maar 10 Gedragsregels waardoor het aantal gedragsregels is gehalveerd. De gedragsregels sluiten (beter) aan bij de volgorde van het letselschadetraject. 

De verzekeraar van de aansprakelijke partij is verplicht binnen 14 dagen (2 weken) na de aansprakelijkstelling de ontvangst hiervan te bevestigen (Gedragsregel 2) en is ook verplicht binnen 14 dagen (2 weken) na de erkenning of vaststelling van de schade uit te keren aan het slachtoffer (Gedragsregel 7). 

Zo snel mogelijk na de aansprakelijkstelling start de verzekeraar een onderzoek naar de aansprakelijkheid van haar verzekerde (Gedragsregel 3).

Binnen drie maanden na de aansprakelijkstelling neemt de verzekeraar van de tegenpartij een standpunt in: erkenning van de aansprakelijkheid of afwijzing van de aansprakelijkheid (Gedragsregel 4). 

Er wordt nog steeds gestreefd een letselschadezaak binnen 2 jaren na aanmelding bij de verzekeraar af te wikkelen, maar lukt dit om één of andere reden niet, dan vindt er een evaluatie plaats op initiatief van de verzekeraar van de aansprakelijke partij. De partijen in de letselschadezaak spreken dan concreet af welke maatregelen nodig zijn om de schadebehandeling alsnog zo spoedig mogelijk af te ronden en wie zorg draagt voor de uitvoering daarvan (Gedragsregel 8). 

Als de schaderegeling vastloopt, brengen partijen in kaart waar het probleem ligt en proberen zo spoedig mogelijk tot een oplossing te komen (Gedragsregel 9). En als dat niet lukt dan kan een derde worden ingeschakeld waarbij de voorkeur is dat partijen deze beslissing gezamenlijk nemen (Gedragsregel 10).

In 2004 werd door de stichting Personenschade Instituut van Verzekeraars (P.I.V.), het initiatief genomen tot het het sluiten van overeenkomsten tussen verzekeraars en schaderegelingsbureaus. Het doel hiervan was om de schaderegeling soepeler te laten verlopen, wat vooral in het belang van het slachtoffer zou zijn. Volgens de PIV-staffel werden de aan het schaderegelingsbureau te vergoeden buitengerechtelijke kosten (op grond van art. 6:96 BW) gekoppeld aan de totale schadevergoeding van het slachtoffer. Dit waren slechts bijkomende kosten zoals de door de belangenbehartiger gewerkte uren, kilometervergoeding, kantoorkosten en BTW. Hierbij gold een maximaal normbedrag van 
€ 45.000,--. 
De overige door de belangenbehartiger gemaakte kosten zoals het inschakelen van externe deskundigen, vielen buiten de destijds geldende regeling. 

In 2007 werd er door de P.I.V. een ruimere voorschotregeling ingevoerd. Het normbedrag werd daarbij verhoogd van € 45.000,-- naar 
€ 250.000,--. En als een letselschadebureau een convenant had gesloten met een verzekeraar, werd er door die verzekeraar een 'entree-bedrag' uitgekeerd van € 5.000,-- bij aanvang als voorschot op de buitengerechtelijke kosten-vergoeding. Dit bedrag werd in 2009 verhoogd tot € 6.500,--. Er kwamen in de nieuwe PIV-regeling van 2007 wel strengere voorwaarden waarbij verplichte overeenstemming moest zijn tussen de convenantpartijen ten aanzien van de inschakeling van externe deskundigen en de aan hen te stellen vragen. Maar daarnaast waren de convenantpartijen wel vrij in het sluiten van andere convenanten die van het PIV afweken. Daarnaast ontvingen de schaderegelingsbureaus een percentage tussen de 17% en 21% van de totale schadevergoeding van het letselschadeslachtoffer (hun cliënt) in de vorm van een vergoeding van hun buitengerechtelijke kosten, bij afwikkeling (einde) van de letselschadezaak. 

Letselschadeadvocaten is het verboden om zulke convenanten te sluiten, omdat ze volgens Gedragsregel 25 lid 3 van de Nederlandse Orde van Advocaten niet mogen overeenkomen, ""dat het salaris een evenredig deel zal bedragen van de waarde van het door zijn bijstand te bereiken gevolg, behoudens wanneer dit geschiedt in overeenstemming met een landelijk of plaatselijk voor bepaalde categorieën van zaken door de Orde geadviseerd tarief."" In de convenanten is het honorarium immers via een percentage (17 - 21%) gebonden aan de totale schadevergoeding die aan het letselschadeslachtoffer (de cliënt) wordt uitgekeerd. 
Dit wordt het verbod van 'quota pars litis' genoemd.

In het tv-programma TROS Radar werden op 11 januari 2010 geheime beloningsakkoorden tussen tien verzekeraars en het 'no cure no pay' letselschadebureau Pals Groep bekendgemaakt. Dit zijn convenanten, waarbij onder meer is afgesproken dat de verzekeraar een percentage van 21% van het schadebedrag uitbetaalt, boven op de schadevergoeding van het slachtoffer, als vergoeding voor de buitengerechtelijke kosten. Naar aanleiding hiervan heeft het SP-Tweede Kamerlid Arda Gerkens Kamervragen gesteld aan de toenmalige minister van Justitie Ernst Hirsch Ballin. In zijn reactie gaf de minister aan dat hij op de hoogte is van de betreffende convenanten en dat deze niet geheim zijn, maar publiekelijk bekend. Daarnaast gaf de minister aan dat deze convenanten juist in het belang van de cliënt zijn opgesteld.

Een akte van cessie is een verbintenis waarbij in dit geval het letselschadeslachtoffer een deel van zijn schadeclaim aan iemand anders overdraagt, meestal aan een belangenbehartiger.

In een letselschadezaak waarbij het slachtoffer zijn vordering cedeert (overdraagt) aan iemand anders, komt het erop neer dat het slachtoffer recht heeft op de tegenprestatie van de 'koper' onder de specifieke voorwaarden van het contract. 

Het letselschadeslachtoffer moet er dan wel rekening mee houden dat hij/zij mogelijk niets meer te zeggen heeft over zijn/haar eigen zaak. Die zaak is immers niet meer van hem/haar behalve als uit het contract blijkt dat het slachtoffer zijn/haar vordering terug kan krijgen/kopen/vorderen c.q. de overeenkomst kan ontbinden. De inhoud van het contract is dan ook van groot belang.

Zodra de aansprakelijk is erkend is een akte van cessie overbodig, aangezien de belangenbehartiger dan op grond van art. 6:96 lid 2 BW zijn kosten rechtstreeks kan declareren bij de aansprakelijke partij (de verzekeraar). 

De volgende nadelen zijn aan de akte van cessie verbonden:

Sommige letselschadebureaus werken op basis van no cure no pay en ontvangen daarna op basis van het 'no cure no pay-contract' met de cliënt (het letselschadeslachtoffer) een honorarium dat is gebaseerd op een percentage van de schadevergoeding van het slachtoffer.

Hierover is via de media al discussie ontstaan, omdat een letselschadekantoor zijn werkzaamheden op grond van art. 6:96 BW rechtstreeks in rekening kan brengen bij de aansprakelijke partij (de verzekeraar) nadat deze de aansprakelijkheid heeft erkend. En wanneer een letselschadekantoor ook nog eens een honorarium van het letselschadeslachtoffer (als percentage van diens schadevergoeding) ontvangt, noemt men dit dubbel declareren.

Advocaten mochten tot 1 januari 2014 op grond van Gedragsregel 25 lid 2 van de Nederlandse Orde van Advocaten niet werken op no-cure-no-paybasis. Ook art. 2 lid 1 van de "Verordening op de praktijkuitoefening (onderdeel Resultaatgerelateerde Beloning)" bepaalde dat advocaten niet mogen overeenkomen dat slechts bij het behalen van een bepaald resultaat salaris in rekening wordt gebracht. Advocaten mogen echter sinds 2014 bij wijze van experiment wel no cure no pay toepassen. Er geldt een maximum voor de vergoeding, namelijk 25% (of 35% als de advocaat ook de externe kosten voorfinanciert) van de opbrengst van de zaak voor de cliënt. De Orde wil er zo voor waken dat er in de praktijk onredelijk hoge vergoedingen ontstaan. Voorkomen moet worden dat een advocaat zijn eigen belang voor dat van zijn cliënt laat gaan. Het experiment zal vijf jaar duren.

Er zijn ook enkele letselschadeadvocaten geweest die het voor hen destijds geldende no-cure-no-payverbod hebben omzeild door een apart letselschadekantoor op te richten dat wel zaken op no-cure-no-paybasis mag aannemen. Vervolgens speelt dit kantoor de letselschadedossiers door aan het advocatenkantoor zodra er bijvoorbeeld rechtsmaatregelen moeten worden getroffen, waartoe het letselschadekantoor zonder advocaat niet bevoegd is. 

Op no cure no pay in de letselschade ontstaat de minste kritiek als de aansprakelijkheid nog niet is erkend door de tegenpartij en dit waarschijnlijk nog heel lang zal gaan duren.

Als alternatief voor 'no cure no pay' geldt het contract op basis van uurtarief. Een letselschadeadvocaat zou dit vanwege Gedragsregel 25 lid 2 van de Nederlandse Orde van Advocaten uitsluitend mogen aangaan, omdat no cure no pay voor advocaten verboden is op grond van die gedragsregel. 

Op grond van art. 6:96 lid 2 BW kan de letselschaderegelaar of letselschadeadvocaat zijn kosten rechtstreeks declareren bij de aansprakelijke partij, waardoor de cliënt (het letselschadeslachtoffer) geen 'Uurtje-factuurtje' krijgt en dus niet het uurtarief verschuldigd is.



</doc>
<doc id="349527" url="https://nl.wikipedia.org/wiki?curid=349527" title="Ascites (medisch)">
Ascites (medisch)

Ascites (buikwaterzucht of waterbuik) is de medische term voor het aanwezig zijn van vocht in de peritoneale holte in de buik en is altijd pathologisch. Ascites geeft opzwelling van de buik. De ontstaanswijze van de twee vormen exsudatief en transudatief is verschillend.

Ascites laat een gezwollen buik zien. In een vergevorderd stadium zijn alle plooien in de buik verstreken, puilt de navel enigszins uit en staat de huid strak. Bij percussie, het kloppen of tikken tegen de buitenkant van het lichaam, kan men een zogenaamde 'shifting dullness' aantreffen. Dit wordt verklaard door het vocht in de buik enerzijds en de lucht en gassen in de darmen anderzijds. Gaat men in de flank percuteren, dan zit daar vocht. Als de patiënt op zijn zij gaat liggen en men percuteert wederom in de flank, dan merkt men dat er een wisselende tympanie te horen valt.

Bij exsudatieve ascites is het buikvocht eiwitrijk. De oorzaak is meestal kanker of ontstekingen. Bij de vrouw is eierstokkanker (ovariumcarcinoom) een belangrijke oorzaak. Alle ontstekingen binnen de buikvliezen (peritoneum) kunnen ascites veroorzaken.

Transudatieve ascites duidt meestal op een verhoging van de druk in de poortader (portale hypertensie), waardoor vocht uit het vaatstelsel treedt. Dit treedt vaak op door levercirrose, door trombose in de poortader (vena portae hepatis) of door rechter hartfalen. Een andere mogelijke oorzaak is stuwing veroorzaakt door levermetastasen of door een primaire tumor in de lever.

De behandeling van ascites bestaat uit het wegnemen van de oorzaak. Als dit niet of niet goed mogelijk is kan de ascites gedraineerd worden door middel van het inbrengen van een drain. Tevens kan men trachten diuretica (plaspillen) te geven om zodoende het evenwicht te herstellen. 


</doc>
<doc id="349543" url="https://nl.wikipedia.org/wiki?curid=349543" title="Kortademigheid">
Kortademigheid

Kortademigheid is het snel buiten adem zijn en/of het gevoel van benauwdheid. Het kan veel oorzaken hebben. 

Kortademigheid kan gepaard gaan met een daadwerkelijk zuurstoftekort in het bloed, wat vastgesteld kan worden met een bloedgasanalyse van slagaderlijk bloed. In het overzicht van mogelijke oorzaken van benauwdheid onderscheidt men verschillende categorieën:

De belangrijkste oorzaken van benauwdheid liggen in het pulmonale gebied (longen):






</doc>
<doc id="349613" url="https://nl.wikipedia.org/wiki?curid=349613" title="Instinct (gedragspatroon)">
Instinct (gedragspatroon)

Een instinct is een soortspecifiek en aangeboren gedragspatroon, waarbij ervaring of leren geen rol speelt. Het instinct van een organisme is genetisch vastgelegd, waarbij specifieke actiepatronen (stimulus-respons) optreden als een "gebonden keten van reflexen" (Eng: "fixed action patterns"), bijvoorbeeld de reacties van een spin op specifieke trillingen in haar web. Ook het bouwen van een spinnenweb is een zeer goed voorbeeld van instinctief gedrag.

In de literaire betekenis is een instinct een onbewuste aandrang of een voorvoelen van gebeurtenissen en kan het beschouwd worden als een primitieve (dierlijke) vorm van intuïtie. Bij een instinct is sprake van een resulterend gedragspatroon (voorbeeld:instinctief draaide hij zich om en hief hij de armen op). Bij intuïtie wordt meer gedoeld op het innerlijke gevoel.

In de gedragsbiologische betekenis van het woord is een instinct "een concatenatie van reflexen, die bij gewervelden onder invloed van de hypothalamus zowel intra-organisch als sensomotorisch optreden en nauwelijks vatbaar zijn voor wijziging binnen de soort":



Instinctenpatronen kunnen behoorlijk uitgebreid zijn, zoals nestbouw bij vogels of het baltsgedrag van de stekelbaars. De erfelijke component is goed te zien aan onderzoek naar het nestbouwgedrag van agapornissoorten. Als twee soorten gekruist worden, waarvan de ene soort ("A. roseocollis") enkele stukjes nestbouwmateriaal tussen de veren stopt om het te vervoeren en de andere soort ("A. personata fischeri") het nestbouwmateriaal per stuk in de snavel vervoert krijgt de hybride een heel bizar gedragspatroon, waarbij hij steeds weer nestmateriaal tussen de veren stopt en dan weer in de snavel neemt. Na drie (!) jaar kan de hybride redelijk efficiënt het nestmateriaal in de snavel vervoeren, maar probeert hij het nog af en toe ook weer tussen de veren te stoppen.
In hetzelfde onderzoek blijkt het ook mogelijk een stamboom te genereren uit het steeds complexer worden van de gedragspatronen bij later geëvolueerde soorten. Deze stamboom bleef ook overeind na cladistisch onderzoek van hun DNA..


In de sociale psychologie, de sociobiologie en de gedragsbiologie bestaat er reeds lange tijd discussie of er bij de mens nog wel zoiets bestaat als een instinct. Zo is het bestaan van het moederinstinct lange tijd betwijfeld: kindermoord, verwaarlozing, kindermishandeling, of de traditie van de minnemoeder, zijn maar enkele van de vele voorbeelden die het instinctenpatroon van 'moeder de gans' doorbreken. Ook het bestaan van zelfmoordcommando's, zelfverbranding of mensen die zich niet door een ander gedwongen, uit vrije wil lieten overrijden door een tank tijdens de protestbijeenkomst op het Tian Men Plein, worden aangevoerd als voorbeelden om te betwisten dat er zoiets bestaat als een overlevingsinstinct.

De hypothese dat de mens instincten heeft kan in principe getest worden, door mensen bloot te stellen aan niet eerder opgedane ervaringen om de leercomponent van het gedrag uit te sluiten. Als er sprake is van instincten zullen de resulterende gedragingen soortspecifiek en uniform moeten zijn.

Op het sensomotorische vlak gaat het stimulus-responspatroon bij de mens niet op, aangezien de mens op één stimulus gedragsmatig meerduidig (variabel) kan reageren (S1 ⇒ R1-R2-R3 enzovoort). Omgekeerd, een bepaalde respons (R1) kan binnen dezelfde leden van de soort, in dit geval de mens, verschillende stimuli oproepen (R1 ⇒ S1-S2-S3...). Technisch uitgedrukt: er is een één-meerduidige relatie tussen S-R, en, er is ook een meer-eenduidige relatie tussen S-R.

Bij gewervelden zijn naast instinctief gedrag ook voorbeelden van aangeleerd gedrag te zien. Het feitelijke gedrag van dieren is een combinatie van instinctieve vastgelegde patronen en aangeleerd gedrag. Denk hierbij aan de zang van vogels die afthankelijk van de soort een soortspecifieke roep is, of een heel scala bevat aan geïmiteerde of spontane geluiden. We zien hier ook weer dat primitiever groepen als amfibieën een onverandelijke soortspecifieke roep hebben en zangvogels een zeer gevarieerde zang.

Recent zijn er publicaties in de evolutionaire psychologie waar men het instinct bij de mens weer in ere tracht te herstellen, maar dan veeleer als een adaptief gegeven en los van de gangbare definitie.

Zie ook: Baldwin-effect, voor de evolutie van instincten.


</doc>
<doc id="349870" url="https://nl.wikipedia.org/wiki?curid=349870" title="Apneu">
Apneu

Ademstilstand of apneu (Grieks απνοια, niet ademen) is de medische term voor een onderbreking van de ademhaling van langer dan 10 seconden. Tijdens een apneu is er geen beweging van de spieren betrokken bij de ademhaling en de longinhoud blijft in eerste instantie onveranderd. Een apneu kan vrijwillig worden verkregen (de adem inhouden), opgewekt worden door alcohol- of drugsgebruik, door fysieke factoren van buitenaf (bijvoorbeeld wurging) of lichamelijke verwonding, of het gevolg zijn van een neurologische aandoening. De bekendste vorm van apneu is de slaapapneu.



</doc>
<doc id="350251" url="https://nl.wikipedia.org/wiki?curid=350251" title="Cachexie">
Cachexie

Cachexie is een vorm van extreme magerheid. Ze wordt volgens de ICD-10 geklasseerd onder de algemene symptomen (R64).

Cachexie treedt op in de terminale fase van bepaalde chronische aandoeningen zoals kanker, ernstige infectieziekten (tbc, aids, ...), grote ouderdom e.d.


Cachexie wordt veroorzaakt door een sterk verhoogde productie van cytokines, zoals tumornecrosefactor alfa (TNF-α). Dit zijn polypeptides die door ons afweersysteem worden geproduceerd. Bij bepaalde chronische aandoeningen komen ze echter in zulke hoge concentratie voor, dat het leidt tot weefselschade.


</doc>
<doc id="350286" url="https://nl.wikipedia.org/wiki?curid=350286" title="Roodvonk">
Roodvonk

Roodvonk , "scharlaken dood" of "scarlatina" is een relatief zeldzame infectieziekte die wordt veroorzaakt door de toxines van hemolytische streptokokken groep A, veel voorkomende bacteriën. De incubatietijd is 2 tot 4 dagen. Het kan op elke leeftijd voorkomen, maar komt het meest voor in de leeftijd van 3-12 jaar. Besmetting vindt plaats door direct contact met een zieke of door aanhoesten. Besmettingsgevaar bestaat vanaf het begin van de klachten tot het moment dat de vlekjes zijn verdwenen. Het ziekteverloop is plotselinge koorts en keelpijn, hoofdpijn, misselijkheid en braken, één dag na het uitbreken van de ziekte ontstaan op de huid op warme lichaamsplaatsen donkerrode spikkels die soms jeuken, opvallend rode wangen, 'roodvonkmasker': witte driehoek rond de mond en onder de neus. Na vijf dagen verdwijnen de vlekjes en de koorts. Op het hoogtepunt van de ziekte is de tong vuurrood en gezwollen ("aardbeientong"), heeft de patiënt geen eetlust, en transpireert veel. Na de ziekte treedt in het algemeen een flinke vervelling op.



Zelden ontstaat er een glomerulonefritis of acuut reuma na roodvonk. Er is nooit aangetoond dat behandeling met antibiotica de kans hierop doet afnemen. De oorzaak ligt in stoffen die het lichaam in antwoord op de infectie aanmaakt. De bacterie zelf is niet bij deze complicaties betrokken. Bij een tonsillitis kan een peritonsillair abces ontstaan. Verder moet in de differentiële diagnose rekening worden gehouden met de ziekte van Pfeiffer maar ook met de ziekte van Kawasaki.



</doc>
<doc id="350726" url="https://nl.wikipedia.org/wiki?curid=350726" title="Thyreoïdstimulerend hormoon">
Thyreoïdstimulerend hormoon

Thyreoïdstimulerend hormoon of TSH is een hormoon dat geproduceerd wordt door de voorkwab van de hypofyse (de adenohypofyse). Het stimuleert de schildklier ("glandula thyreoidica") tot productie van de schildklierhormonen T4 en T3, welke essentieel zijn voor normale groei en ontwikkeling en effecten hebben op het metabolisme. De hypofyse op haar beurt wordt aangestuurd met thyreoïdvrijmakend hormoon (TRH) vanuit de hypothalamus.

TSH kan bepaald worden in een klinisch chemisch laboratorium. TSH is een index van de schildklierfunctie. Een normale TSH is een indicatie dat de schildklier normaal functioneert. In een ziekenhuispopulatie wordt er vaak een lage TSH gemeten door niet door de schildklier veroorzaakte ziekten. Andere oorzaken zijn hyperthyreoïdie. Een hoog TSH kan ontstaan door herstel van niet door de schildklier veroorzaakte ziekten of door een hypothyreoïdie.




</doc>
<doc id="350750" url="https://nl.wikipedia.org/wiki?curid=350750" title="Epidermolysis bullosa">
Epidermolysis bullosa

Epidermolysis bullosa (afgekort EB), ook wel vlinderziekte genoemd, is een groep van erfelijke, vooralsnog ongeneeslijke huidziekten waarbij blaren op de huid ontstaan. De aandoening is gekenmerkt door defecten in de eiwitten die de opperhuid (epidermis) aan de lederhuid (dermis) bevestigen. De epidermis sluit cellulair niet goed aan op de dermis — zogenaamde celbrugjes ontbreken — waardoor hij bij lichte wrijving al snel loskomt van de lederhuid met vorming van blaren waarin zich sereus vocht bevindt. Bij gezonde mensen ontstaan deze blaren alleen na langdurige wrijving op de huid, zoals voetblaren bij lange wandelingen. Maar bij mensen met ernstige EB ontstaan blaren alleen al door het dragen van kleding en bij alledaagse aanrakingen, zoals knuffelen of het optillen van een baby. In zelfhulpliteratuur wordt ook het woord “vlinderhuid” (van een “vlinderkind”) gebruikt.

Er worden 3 EB-groepen onderscheiden, die elk weer subgroepen vertonen, maar dat is nog onderwerp van onderzoek. De 3 EB-groepen zijn:

Dit is een percentsgewijze indeling volgens de frequentie zoals wereldwijd vastgesteld. 

Bij de medisch-klinische indeling wisselen de epidermolysis bullosa dystrophicans en epidermolysis bullosa junctionalis van plaats: die is gebaseerd op het uiterlijk en het niveau van beschadiging in de huidlagen.

Het beloop van de ziekte is moeilijk voorspelbaar, maar per type wel enigszins, mede afhankelijk van de verzorging die men zich eigen maakt en/of krijgt. Een EB-patiënt wordt geboren met een van de drie types en die gaan, gelet op de beschrijving van het genetisch defect, niet in elkaar over. De junctionele variant en de dystrofisch recessieve EB zijn levensbedreigend, omdat de huid het grootste menselijke orgaan is en wonden, misvormingen, littekenvorming en infectiegevaar permanent zijn.

Zoals met veel andere ziekten ervaart ook de EB-patiënt een zekere mate van uitsluiting. Kinderen worden vaak gepest, omdat de ziekte wordt onderschat: vooral de "simplex"-variant geeft daartoe aanleiding omdat blaren in de schoenen onzichtbaar zijn. Leeftijdgenoten zien de patiënt alleen manken en verwijten hem "lijntrekkerij".

Hoe zichtbaarder, des te meer weerstand bij de gezonde mens: men denke aan scènes bij zwembaden en verkleedhokjes. Bij confrontatie met een EB-patiënt moet met klem worden herhaald dat deze ziekte erfelijk (ofwel genetisch) is en helemaal niet besmettelijk.

Goede verzorging kan van een epidermolysis bullosa dystrophicans geen epidermolysis bullosa "simplex" maken. Aangezien EB ongeneeslijk is, is de best mogelijke verzorging het hoogst haalbare. Blaren en blaasjes van EB zijn vergelijkbaar met brandwonden van de tweede graad en moeten als zodanig worden behandeld, maar nog zorgvuldiger dan bij verbrande patiënten met een overigens gezonde huid. Immers, bij de vormen die niet "simplex" zijn, kunnen weer nieuwe blaren ontstaan door het verschuiven van het verband en het te haastig verwijderen van het verband; pleisters zijn af te raden. Bij alle vormen vullen de blaren zich makkelijk opnieuw na doorprikken, zodat het doorprikken en de nabehandeling enkele dagen met volharding moeten worden herhaald. Vooral bij warm weer is het voor een EB-patiënt niet verrassend wanneer hij in de herstellende blaar de vorming van een nieuwe blaar vaststelt. Geregeld is er ook bloed vermengd in het sereus blaarvocht.

Terwijl de wondverzorging voor junctionele en dystrofische patiënten permanent en noodzakelijk is (zie verder), is ze voor "simplex"-patiënten een jaarlijks terugkomende leerschool: herfst en winter als doorgaans blaarvrije seizoenen doen ze hun ziekte en de bijbehorende verzorging vergeten; iedereen wil zich graag gezond voelen en “erbij horen” (zoals anderen in de groep handelen zonder uitval). Maar grofweg tussen april en september ontstaan de blaren op voeten en handen bij warm weer. Daarnaast komen sporadisch blaartjes voor veroorzaakt door elastiekbanden in sokken en onderbroeken en tussen de billen bij fietstochten. Niet uit te voeren door de andere patiënten en voor simplex-patiënten af te raden activiteiten zijn: wandelingen van meer dan een 5-tal km, alle sporten die men met sportschoenen uitoefent, hanteren van scharen bij het tuinonderhoud (herhaalde drukbeweging), roeien. Met het voorbehoud dat er ook binnen EB-simplex verschillende graden bestaan, is de simplexvorm beter beheersbaar naarmate de patiënt ouder wordt en minder in beweging is. Toch heeft hij dan meer eeltvorming en de normale noodzakelijke eeltlaag remt de vorming van blaren niet af zoals bij een gezonde huid — blaren ontstaan ook onder het eelt (voornamelijk op de hielen) en duwen dit eelt omhoog. Sedert ca. 1950 zijn al veel manieren van blaarverzorging uitgeprobeerd en weer opgegeven, maar het volledig verwijderen van de blaarhuid wordt tegenwoordig in alle omstandigheden sterk afgeraden. Volgens de huidige medische praktijk heb je de keuze tussen droog makende en vochtig houdende wondheling: voor beide manieren bestaan er steriel houdende verbanden. Het grotendeels behouden van de blaarhuid maakt een veel hogere graad van steriliteit mogelijk, die vooral de eerste twee dagen na de punctie van groot belang is. De recente methode om de blaar gesloten te houden en te overplakken met een pleister die een blaarvocht absorberende gel zou bevatten, levert bij EB-blaren niet het beschreven gunstige resultaat.

Bij de vormen van epidermolysis bullosa dystrophicans kunnen naast huidblaren ook elders blaren en wondjes ontstaan. Het betreft hier vooral het slijmvlies in ogen, mond, keel en slokdarm. Er kunnen blaren of wondjes aan het gebit, in de nieren en de urinewegen ontstaan. Vingers en tenen krijgen vervormingen en de nagelbedden worden ingesloten. De defecte huid is bij de geboorte direct vast te stellen.

Veruit de ernstigste vorm is het Herlitztype van epidermolysis bullosa junctionalis. De ouders zijn dan drager, vaak zonder dit te beseffen (recessief). Junctionele EB is nog altijd niet tijdens de zwangerschap voorspelbaar. Deze vorm heeft een slechte prognose: de kinderen overlijden meestal binnen de eerste twee levensjaren aan de gevolgen van vernauwing van de luchtpijp: bemoeilijkte ademhaling, ondervoeding en uitputting. Karakteristiek voor dit ziektebeeld zijn de huidbeschadigingen die meteen na de geboorte meestal rond de nagels zichtbaar zijn. Op andere delen van de huid is deze huidschade pas na enige maanden vast te stellen.

Naast verzorging wordt er voortdurend gezocht in ziekenhuizen met het specialisme genetica naar voorkoming van EB bij de conceptie — selecteren van EB-vrije sperma- en eicellen (IVF toepassen) — en naar remedies tegen de hier beschreven defecten van de huideiwitten. EB is één van de vele kwalen die mogelijk voor stamceltherapie in aanmerking komen. Onderzoekers rekenen op nog minstens 10 jaar voor een praktische remedie wordt gevonden.

Omdat een optimale verzorging het hoogst haalbare is, zijn goede raad en ontmoetingen met lotgenoten nooit weg. Dankzij de komst van het internet is ook voor EB de belangenbehartiging in een stroomversnelling geraakt. Er was in het Verenigd Koninkrijk een patiëntenvereniging-zelfhulpgroep ontstaan op initiatief van de moeder van "Debra", een meisje dat in 1978 aan de ziekte overleden is. "Debra" is nu de naam van de internationale zelfhulpgroep die in vele landen een vertegenwoordiging heeft; enkele jaren heeft men internationaal het ervoor bedachte acroniem "Dystrophic Epidermolysis Bullosa Research Association" gebruikt, maar aangezien niet-dystrofische EB'ers terecht bezwaar maakten, heeft men die omschrijving nu verlaten.

EB is als ziekte, maar niet als handicap in de ziekteverzekering opgenomen: het wordt geklasseerd als "zeldzame ziekte", een vertaling van de internationale term "rare disease". Een terugbetalingsregeling door de ziekenfondsen (België) of ziekteverzekeringen (Nederland) dekt lang niet alle kosten, maar vele andere zeldzame ziekten ontberen ook een deugdelijke regeling.


</doc>
<doc id="350869" url="https://nl.wikipedia.org/wiki?curid=350869" title="New England Journal of Medicine">
New England Journal of Medicine

Het New England Journal of Medicine (NEJM) is een van de invloedrijkste tijdschriften over geneeskunde. Het wordt uitgegeven door de Massachusetts Medical Society. De impactfactor van het blad is ongeveer 54. 

Het werd opgericht door dr. John Collins Warren in 1812 als "The New England Journal of Medicine and Surgery", een tijdschrift dat ieder kwartaal uitkwam. In 1828 werd het een wekelijks tijdschrift en werd de naam veranderd in "The Boston Medical and Surgical Journal". In 1928 werd de naam "The New England Journal of Medicine". Veel bekende artsen hebben voor het tijdschrift geschreven, en vele redacteuren zijn (althans in medische kring) zeer bekend geworden (Arnold Relman, Marcia Angell). 

Het tijdschrift ("N Engl J Med" voor referentiedoeleinden) is een van de meest gerespecteerde medische tijdschriften in de wereld, even belangrijk voor de interne geneeskunde als "Nature" en "Science" voor de algemene wetenschappen. Samen met het "British Medical Journal", "The Lancet", het "Canadian Medical Association Journal", het "Journal of the American Medical Association" en de "Annals of Internal Medicine" vormt het een kern van de zes meest toonaangevende medische tijdschriften in de wereld. In 2014 bedroeg de impactfactor van het tijdschrift 55,873.

Het NEJM publiceert redactionele commentaren, baanbrekende originele researchartikelen, vaak geciteerde reviewartikelen, brieven van lezers en heeft een speciale afbeeldingsrubriek "Images in Clinical Medicine".



</doc>
<doc id="351102" url="https://nl.wikipedia.org/wiki?curid=351102" title="Cary Middlecoff">
Cary Middlecoff

Cary Middlecoff (Halls (Tennessee), 6 januari 1921 – Memphis (Tennessee), 1 september 1998) was een Amerikaanse golfer die oorspronkelijk tandarts van beroep was maar in 1945 prof werd nadat hij de North and South Open had gewonnen.

Middlecoff speelde op de Amerikaanse PGA Tour en won in de periode van 1947 tot en met 1961 minimaal één toernooi per jaar en hij eindigde zijn carrière met in totaal 37 toernooi-overwinningen, waaronder twee keer de US Open (1949 en 1956) en een keer The Masters (1955). 

Na zijn carrière als golfprof werkte Middlecoff mee aan het boek "The Golf Swing" en werd hij televisiecommentator bij NBC.




</doc>
<doc id="351299" url="https://nl.wikipedia.org/wiki?curid=351299" title="Kattenziekte">
Kattenziekte

Kattenziekte is de naam van verschillende ziektes bij honden, katten en mensen. 

Indien men spreekt van kattenziekte bij de mens bedoelt men de ziekte toxoplasmose. Daarnaast bestaat er ook nog een kattenkrabziekte, veroorzaakt door Bartonella henselae.

Kattenziekte bij de hond is parvovirose.

Kattenziekte bij de kat is toxoplasmose of parvovirose.


</doc>
<doc id="351355" url="https://nl.wikipedia.org/wiki?curid=351355" title="Tandformule">
Tandformule

De tandformule wordt gebruikt om de samenstelling van een gebit in het dierenrijk aan te geven. Het is van het type I|C|P|M, waarbij I het aantal snijtanden (Incisivi) in een gebitskwadrant aangeeft, de C het aantal hoektanden (Canini), de P het aantal Premolaren en de M het aantal Molaren.

Enkele tandformules:


</doc>
<doc id="351599" url="https://nl.wikipedia.org/wiki?curid=351599" title="Stent">
Stent

Een stent is een metalen of kunststof buisje dat in medische toepassingen in een vat of kanaal in het lichaam van een patiënt wordt geplaatst, bijvoorbeeld in een bloedvat, met het doel om dit kanaal open te houden.

Het buisje, gevuld met een kleine ballon, wordt in opgevouwen toestand in het lichaam van de patiënt aangebracht, waar mogelijk door middel van een minimaal invasieve behandelmethode en wordt daarna tot de juiste grootte opgerekt door het opblazen van het ballonnetje. Er zijn ook stents van geheugenmetaal die voorgeprogrammeerd zijn voor een bepaalde diameter. Bij de lichaamstemperatuur, ongeveer 37 graden, bereiken ze de juiste diameter. Dit zijn zogenoemde "self expanding stents". Het materiaal dat hiervoor gebruikt wordt is nitinol.

Het belangrijkste doel van een stent is het corrigeren van vernauwingen in de doorsnede van vaten en kanalen in het lichaam. Zo worden stents vaak gebruikt om drukverschillen in de bloedstroom te verminderen in het geval van gedeeltelijke blokkering en zodoende een voldoende toevoer van bloed naar organen te verkrijgen. Hoewel stents meestal gebruikt worden voor de kransslagaders, worden ze ook voor andere kanalen in het lichaam gebruikt, zoals andere slagaders, de slokdarm, luchtpijpen en urethra.
Een belangrijke complicatie van stentimplantatie is het opnieuw dichtgroeien van het vat. Dit wordt voornamelijk veroorzaakt door de ontstekingsreactie die het gevolg is van de schade die aan het bloedvat wordt toegebracht bij het aanbrengen van de stent. Bij die ontstekingsreactie worden nieuwe cellen aangevoerd die de stent inkapselen. Dit kan opnieuw voor een vernauwing zorgen. Een latere ontwikkeling (sinds 2001) is om de stent van een medicijnlaagje te voorzien, om het risico van opnieuw dichtgroeien te verminderen. Dit worden "drug eluting stents" genoemd. Voor toepassing in het hart gaat het om stents met sirolimus (merknaam Cypher), paclitaxel (merknaam Taxol) en zotarolimus (merknaam Endeavor). In een (vrij kleine) vergelijking tussen sirolimus en paclitaxel leek de eerste iets effectiever.

'Stent' is een eponiem en verwijst naar de Engelsman Charles R. Stent, die in de negentiende eeuw als tandarts in Londen werkte. Hij ontwikkelde onder de handelsnaam Stent een goed kneedbaar materiaal om tandafdrukken mee te maken. Die kneedpasta vond later toepassing in de plastische chirurgie bij huidtransplantaties en vervolgens ging de benaming over op het buisje dat in bloedvaten kan worden geplaatst.


</doc>
<doc id="351831" url="https://nl.wikipedia.org/wiki?curid=351831" title="Haaglanden Medisch Centrum">
Haaglanden Medisch Centrum

Haaglanden Medisch Centrum (HMC) (voormalig "Medisch Centrum Haaglanden" en hierna kortdurend "Stichting Medisch Centrum Haaglanden en Bronovo-Nebo") is een ziekenhuis met drie locaties: het Westeinde in Den Haag, Antoniushove in Leidschendam en het Bronovo in Den Haag. Het MCH is op 1 januari 1998 ontstaan door de fusie van het Westeinde Ziekenhuis en de Sint Antoniushove. Op 1 januari 2015 fuseerde het MCH met het Bronovo Ziekenhuis en werden samen de "Stichting Medisch Centrum Haaglanden en Bronovo-Nebo". Sinds september 2016 gaat het ziekenhuis met een nieuwe visie verder als "Haaglanden Medisch Centrum".

Elk van de drie voormalig zelfstandige ziekenhuizen heeft zijn eigen specifieke aandachtsgebieden. Een van de afdelingen is gehuisvest in het historische gebouw (rijksmonument) van het Hofje van Nieuwkoop.



</doc>
<doc id="351903" url="https://nl.wikipedia.org/wiki?curid=351903" title="Halobacterie">
Halobacterie

De Halobacteriën zijn eencellige micro-organismen die behoren tot de groep van de archaea-bacteriën. Ze zijn halofiel: ze leven in milieus die verzadigd zijn aan zout: natuurlijke zoutmeren en kunstmatige zoutwinningspannen.
Het zijn gram-negatieven en vormen geen sporen.

Hun cytoplasma bevat een oranje-rode carotenoïde kleurstof, Bacterioruberine (C-Carotinoide), waardoor sommige zoutmeren roze-rood kleuren (Het absorptiemaximum ligt bij 570 nm). De kleurstof dient om uit zonlicht ATP te maken via een protonpomp.
Deze kleurstof (ook bekend als halorhodopsine)is verwant met het rodopsine dat bij dieren als lichtreceptor in het netvlies dient.

Volgens de endosymbiontentheorie zou een halobacterie-genoom opgenomen zijn door een eukaryoot waaruit de hogere dieren ontstaan zijn.

Orde "Halobacteriales" - 



</doc>
<doc id="351929" url="https://nl.wikipedia.org/wiki?curid=351929" title="Transgeen organisme">
Transgeen organisme

Een transgeen organisme is een organisme dat een vreemd gen (een transgen) afkomstig van een ander soort organisme in zijn erfelijk materiaal (DNA) draagt. Transgenese kan spontaan plaatsvinden door een natuurlijk proces, maar in de meeste gevallen, zeker bij hogere organismen, is er sprake van gericht menselijk handelen in de vorm van genetische technologie. In dit laatste geval worden de termen transgeen organisme en genetisch gemodificeerd organisme (ggo) nogal eens door elkaar gebruikt. Hoewel strikt gezien een ggo geen vreemd DNA hoeft te bezitten (het DNA van het organisme zelf kan zijn veranderd), of als het al vreemd DNA bezit, hoeft dit niet noodzakelijk een gen te zijn maar kan het ook een niet-coderende genetische sequentie zijn. De term ggo is in deze zin breder. Het tegenovergestelde van transgenese is cisgenese, waarbij soorteigen genen, bijvoorbeeld van het ene naar het andere ras, worden overgebracht.

Transgene varianten van modelorganismen worden in laboratoria veelvuldig vervaardigd en gebruikt voor biomedisch onderzoek. Een voorbeeld hiervan is de knock-outmuis, waarbij een bepaald gen of een groep genen uit het genoom wordt verwijderd en vervangen door een zogenaamd merkergen. Door de transgene dieren te bestuderen en analyseren, kan een indicatie worden verkregen over de functie van de verwijderde gen(en).
Er zijn ook enkele voorbeelden bekend waarbij transgene dieren zijn ontwikkeld voor de productie van medicinale menselijke eiwitten in de melk van vrouwelijke nakomelingen, zoals dat het geval is bij stier Herman. Een ander voorbeeld is de genetische modificatie van gewassen, waaraan genen kunnen worden toegevoegd om deze resistent te maken tegen bepaalde ziekten of bestrijdingsmiddelen. Ook is er een voorbeeld bekend waarbij drie genen voor de synthese van vitamine A aan de rijstplant zijn toegevoegd, met als doel blindheid en sterfte door vitamine A-deficiëntie in derdewereldlanden tegen te gaan; de zogenaamde gouden rijst.


</doc>
<doc id="352176" url="https://nl.wikipedia.org/wiki?curid=352176" title="Parfumallergie">
Parfumallergie

Parfumallergie is een allergie voor geurstoffen en smaakstoffen. Deze geur- en smaakstoffen kunnen natuurlijk of synthetisch zijn en komen onder andere voor in cosmetica, reinigingsmiddelen en luchtverfrissers. Ook komen ze voor in natuurlijke materialen, zoals hout en bloemen. Daarnaast komen ze voor in voedingsmiddelen, zoals koffie, chocola, kruiden, prei en gerookte of gebrande voedingsmiddelen.

De volgende symptomen kunnen voorkomen:

In geurstoffen kunnen vele honderden verschillende stoffen voorkomen. Een beperkt aantal hiervan is verantwoordelijk voor het veroorzaken van de meeste vormen van parfumallergie. Om mensen die gevoelig zijn voor bepaalde allergenen te helpen moeten de meest gebruikte allergenen op de cosmeticaverpakking worden vermeld. Deze allergenen worden alleen dan vermeld als de concentratie van de allergene stof boven een zekere grens voorkomt.

Deze declaratieplichtige allergenen zijn:
Een parfumallergie gaat in de regel niet over. Het beste is het om geparfumeerde producten zo veel mogelijk te vermijden. 100% vermijden is niet mogelijk, omdat geur- en smaakstoffen alomtegenwoordig zijn. Volledig vermijden kan eveneens een toename van de ernst van de allergie tot gevolg hebben. Er is geen medicijn tegen deze allergie, hoewel individuele of lokale symptomen gunstig kunnen reageren op onder andere anti-histamine, pijnstillers, een anti-emeticum, carbomeerhydrogel, loperamide.


</doc>
<doc id="352186" url="https://nl.wikipedia.org/wiki?curid=352186" title="Joop Wilhelmus">
Joop Wilhelmus

Joop Wilhelmus (Dordrecht, 7 januari 1943 - aldaar, 8 september 1994), was een Nederlands pornograaf.

Joop Wilhelmus is vooral bekend geworden van het eerste Nederlandse pornoblad "Chick" en de daaruit voortvloeiende rechtszaak (het Chick-arrest: HR 17 november 1970, NJ 1971, 373) die hij in 1970 won. Dit werd bevestigd in de nieuwe zedenwet van 1971 (die ook de openbare verkoop van voorbehoedsmiddelen en het plegen van overspel niet langer strafbaar stelde; misbruik en geweld bleven wel strafbaar). Hierdoor werd pornografie feitelijk uit het wetboek geschrapt, wat in Nederland een revolutie betekende op het gebied van de pornografie, een revolutie die feitelijk in 1967 in Denemarken begonnen was, het eerste land ter wereld dat pornografie officieel legaliseerde.

Wilhelmus begon in de jaren erna vurig te pleiten voor vrije seks en zocht daarbij frequent het debat op. Zijn ideeën bracht hij in praktijk in het zelf opgerichte blad "Chick", dat op een zeker moment een oplage van 140.000 stuks had en met "Candy" van concurrent Peter Muller het belangrijkste Nederlandse pornoblad van zijn tijd was. In het blad stonden behalve foto's en strips ook contactadvertenties en aankondigingen van groepsseksavonden. Ook bezat hij enige sekswinkels.

Zeer omstreden werd hij bij feministen. Niet alleen was het (radicale) feminisme al a priori tegen pornografie, ook publiceerde hij zonder schroom de adressen van vele blijf-van-mijn-lijfhuizen in zijn blad. Bij zijn winkels werden de ruiten ingegooid en de op de persoon gespeelde beschuldigingen vlogen over en weer.

Nog meer kritiek kreeg Wilhelmus echter door zijn werk in de kinderpornografie. "Chick" kreeg een klein, pedofiel zusje, "Lolita" genaamd (naar het gelijknamige boek van Vladimir Nabokov), waarin hij, zelf ook gedeeltelijk pedofiel, pleitte voor volledige acceptatie van seks met (de eigen) kinderen. Eind jaren tachtig werd hij aangeklaagd voor verkrachting van zijn jongste 12-jarige dochter; hiervoor werd hij in 1992 tot vier jaar gevangenisstraf veroordeeld. Hierbij werd een doktersverklaring waarin stond dat deze dochter nog maagd was, genegeerd, omdat volgens de rechter het maagdenvlies bij jonge meisjes zeer snel weer aan kan groeien. Een paar uur nadat hij in september 1994 (met aftrek van voorarrest en strafvermindering) vrijkwam, werd zijn lichaam door iemand van de gemeentereiniging in de Voorstraathaven te Dordrecht gevonden. Of het om moord of zelfmoord ging, werd nooit opgehelderd. Waarschijnlijk is hij na het bezoek aan een café door eigen onhandigheid (alcohol) van de kade gegleden terwijl hij zijn behoefte in het water deed.

De zaak is vrij snel administratief afgehandeld.


</doc>
<doc id="352446" url="https://nl.wikipedia.org/wiki?curid=352446" title="Hunayn ibn Ishaq">
Hunayn ibn Ishaq

Hunayn ibn Ishaq (Arabisch : أبو زيد حنين بن إسحاق العبادي) (Hira, 808 - Bagdad, 873) stond ook bekend onder zijn Latijnse naam Joannitius. Ibn Ishaq was een christelijk Arabisch fysicus, wetenschapper en arts.

Hunayns vader was Ishaq, een apotheker uit Hira, een plaats in de buurt van Bagdad. Zijn familie behoorde tot de aanhangers van het Syrische nestorianisme. Hunayn studeerde medicijnen bij Yuhanna ibn Masawayh in Bagdad, eveneens een nestoriaanse christen. Na zijn opleiding vertrok hij naar Alexandrië waar hij Grieks studeerde en later naar Basra, waar hij Arabisch leerde.

Hierna keerde hij naar Bagdad terug waar hij vertaler in het Huis der Wijsheid werd. Hij leidde expedities naar Egypte, Syrië en Palestina om werken te halen die vervolgens onder zijn leiding vertaald werden.

Zijn zoon Ishaq ibn Hunayn, sterk beïnvloed door zijn vader, is beroemd vanwege zijn vertaling naar het Arabisch van Euclidius' "Elementen".



</doc>
<doc id="352487" url="https://nl.wikipedia.org/wiki?curid=352487" title="Bad trip">
Bad trip

Een bad trip is een panische reactie die kan voorkomen na het gebruik van een psychedelisch of hallucinogeen middel, zoals LSD of paddo's. Aangezien het woord "trip" altijd verwezen heeft naar de effecten van psychedelische middelen, kunnen paniekreacties die het gevolg zijn van alcoholmisbruik of inname van verdovende of stimulerende drugs geen "bad trip" genoemd worden.

Vaak is er sprake van bestaande psychische problemen en/of combinatie van verschillende drugs waaronder alcohol. In de regel treden bad trips op wanneer het middel gebruikt wordt in een onrustige omgeving en zonder goede voorbereiding en begeleiding. 

Een bad trip kan zich als volgt uiten:

Wie in een bad trip beland is, ziet geen uitweg uit de benarde situatie. In die context zou men domme dingen kunnen doen en zichzelf kunnen verwonden. In sommige gevallen vergeet de gebruiker dat hij een psychedelisch middel heeft gebruikt, of kan gedacht worden dat waanbeelden echt zijn of niet meer weg gaan, of dat de wereld zich tegen hem heeft gekeerd. Dit kan leiden tot het inroepen van hulp van een ambulance of ziekenhuisopname. In veruit de meeste gevallen is hulp van ambulancepersoneel ter plaatse voldoende. Sommige mensen moeten worden opgenomen in het ziekenhuis, maar kunnen na een aantal uur weer naar huis.

Eigenlijk kunnen ritten in de ambulance of bezoekjes aan het ziekenhuis beter vermeden worden, aangezien deze de paniek en desoriëntatie kunnen verergeren, vooral als het ziekenhuispersoneel geen ervaring heeft met of theoretisch begrip van psychedelische middelen. Indien mogelijk moet daarom geprobeerd worden om ter plaatse de trip in goede banen te leiden, of naar een omgeving te gaan die rustig, warm en veilig is, waar muziek opgezet kan worden en de lichten gedimd kunnen worden. 

De beste manier om een bad trip tegen te gaan is preventief. Je kunt het beste geen psychedelische middelen gebruiken wanneer je je lichamelijk of geestelijk niet goed voelt. Nog belangrijker is de plaats en het gezelschap: in een vreemde, drukke omgeving is de kans op een bad trip groter dan wanneer je thuis tript, in de aanwezigheid van een ervaren "sitter".

In de meeste gevallen kan iemand die een bad trip heeft gekalmeerd worden door iemand die hij of zij vertrouwt. Die persoon kan het slachtoffer herhaaldelijk laten weten dat zijn angsten het gevolg zijn van drugsgebruik en dat de effecten binnen een paar uur zullen verdwijnen. Maar aangezien begrippen als "drugsgebruik" en "een paar uur" voor degene die de ervaring ondergaat niet goed te bevatten zijn, heeft dit niet altijd zin. Bovendien zijn veel van de effecten niet het gevolg van drugsgebruik, maar van wat de persoon in kwestie in zijn hele leven meegemaakt heeft, zoals bijvoorbeeld emotionele en lichamelijke trauma's, of huidige problemen zoals stress, liefdesverdriet etc. 

Omdat de bad trip een psychisch effect is, kan suggestie goed werken. Als de persoon gelooft dat de effecten onder bepaalde omstandigheden veranderen, dan is dat vaak ook zo. Psychotherapeut Stanislav Grof waarschuwt echter dat men voorzichtig moet zijn met suggestie, omdat de persoon onder invloed van het middel ook zeer gevoelig is voor manipulatie en leugens, en het toepassen van suggestie de belangrijke vertrouwensband zou kunnen schaden. 

Kalmeringsmiddelen, zoals bijvoorbeeld Benzodiazepines, kunnen gebruikt worden om de persoon te kalmeren, maar dienen zo veel mogelijk vermeden te worden aangezien ze belangrijke psychodynamische processen kunnen "bevriezen" waardoor de persoon in kwestie later last kan krijgen van flashbacks. Stanislav Grof benadrukt in zijn boeken "LSD Psychotherapy" en "Psychology of the Future" dat het geen probleem is als er tijdens psychedelische ervaringen periodes van angst, paniek, pijn, verdriet of verwarring zijn, zolang men de ervaringen maar weet te integreren. Dat gaat het beste als het proces niet onderbroken wordt, maar juist met volle aandacht wordt beleefd. Zijn benadering van een bad trip, die hij zelf "spiritual emergency" of "psychospiritual crisis" noemt, is de persoon aan te moedigen om de aandacht naar binnen te richten en zich over te geven aan de innerlijke processen die plaatsvinden. In de context van recreatief drugsgebruik betekent dit dat de persoon in kwestie zo snel mogelijk naar een rustige omgeving moet worden gebracht, er rustgevende muziek opgezet moet worden, en de persoon aangemoedigd moet worden om de ogen te sluiten. 

Suikers kunnen de bloedsuikerspiegel verhogen, waardoor volgens sommigen het effect van psychedelica minder zou kunnen worden, maar een wetenschappelijke verklaring voor dit principe ontbreekt. Een andere opvatting is dat Vitamine C de intensiteit van de trip zou kunnen verminderen of deze zelfs zou kunnen laten beëindigen, maar ook daarvoor bestaat geen farmacologische verklaring. 

Het is belangrijk om te beseffen dat bad trips meestal niet te maken hebben met de intensiteit van het middel, maar met de intensiteit van de onderliggende emotionele processen. Wanneer een trip goed verwerkt en geïntegreerd wordt, kan dit bijzonder heilzaam zijn, zelfs als sommige fasen van de trip beangstigend waren. Maar wordt de natuurlijke voortgang onderbroken en de symptomen van dit soort emotionele processen onderdrukt door onnodig gebruik van kalmeringsmiddelen of bemoeienis van mensen die zelf geen ervaring hebben met psychedelische middelen, dan kan men er nog lange tijd last van ondervinden.

De Amerikaanse psycholoog en enthousiast gebruiker van psychedelische middelen Timothy Leary deed in de jaren 60 onderzoek naar bad trips. Hij kwam tot de conclusie dat 'bad trips' het gevolg moesten zijn van de verkeerde stemming en situatie ("set and setting") waarin sommige gebruikers verkeren op het moment dat zij de psychedelische middelen innemen. Een simpele, tijdelijke oplossing voor bad trips was volgens Leary suiker, daar veel gebruikers van hallucinogenen vergaten te eten, waardoor de suikerspiegel van deze mensen vaak te laag was.

De Britse psycholoog R.D. Laing was van mening dat bad trips veroorzaakt werden door de drang van het lichaam om zichzelf zo spoedig mogelijk te genezen.

De meest uitgebreide analyse van bad trips en andere vervelende psychedelische ervaringen is te vinden in de boeken van psychiater en voormalig LSD-onderzoeker Stanislav Grof, met name in zijn boeken "The Stormy Search for the Self" en "Spiritual Emergency".



</doc>
<doc id="352979" url="https://nl.wikipedia.org/wiki?curid=352979" title="Kelly van der Veer">
Kelly van der Veer

Kelly van der Veer (Hilversum, 6 mei 1980) is een Nederlandse mediapersoonlijkheid. Ze geldt als de meest prominente transseksueel van Nederland; ze werd geboren als jongen.

Kelly van der Veer werd geboren in Hilversum onder de naam Ferry van der Veer. Op jeugdige leeftijd deed Van der Veer mee aan "Kinderen voor Kinderen" en was te horen op de cd's van afleveringen 12 t/m 15. Een paar jaar later, in 1997, werd Van der Veer nog als travestiet winnaar van het Veronica-programma "De Travestieshow", gepresenteerd door Robert ten Brink.

Op 7 februari 2000 onderging Van der Veer een geslachtsaanpassende operatie. Al geruime tijd ging ze als Kelly door het leven, maar nu was dat ook officieel.

Landelijke bekendheid krijgt zij met haar deelname in 2001 aan de derde editie van "Big Brother" - The Battle, waarin ze 7e wordt. Hierna brengt ze een paar minder succesvolle singles uit en is ze geregeld als gast te zien in allerlei televisieprogramma's. Zo doet ze een aantal keren mee aan "Het groot nationaal verkeersexamen" op SBS 6 en verder is zij te zien in onder andere "Patty's Fort" (Yorin, 2004), "Gemma Glitter's Gezondheidsshow" (Zeppelin, 2004), "De nationale IQ test" (BNN, 2005), "Hotel Big Brother" (Talpa, 2006) en "Dancing on Ice" (RTL 4, 2007). Ze is vaak te gast in het televisieprogramma "JENSEN!" van Robert Jensen, waarin ze ook een eigen, wekelijks item heeft: "Gewoon Kel". Wederom kwam ze in het nieuws toen ze een webcamsekssite opende. Verder figureerde ze in een aantal films, waaronder "Gay".

In oktober 2006 is de autobiografie van Van der Veer verschenen. Andries de Jong, een vroegere medebewoner van het Big Brother huis, tegenwoordig journalist voor het weekblad "Party", was medeauteur van "Kelly".
Bij de presentatie van het boek verklaarde Van der Veer een stichting voor transseksuelen te willen oprichten. Ze meent veel te kunnen betekenen voor jongens en meisjes die worstelen met transseksuele gevoelens.

Vanaf maart 2011 was Van der Veer verloofd, maar een jaar later was het stel uit elkaar.
Daarna ging ze werken als webcamgirl en als make-up specialiste. In de zomer van 2016 werd bekend dat ze als prostituee werkt in een bordeel in Den Haag.





</doc>
<doc id="352991" url="https://nl.wikipedia.org/wiki?curid=352991" title="Galluszuur">
Galluszuur

Galluszuur is een organisch zuur, meer bepaald een geoxideerd polyfenol, dat een wijdverbreid natuurlijk voorkomen heeft. In groene thee komt tienmaal zoveel galluszuur voor als in zwarte thee. Rode wijn bevat zesmaal zo veel galluszuur als witte wijn. Het aangename mondgevoel van wijn ontstaat onder andere door de vorming van esters uit het aanwezige galluszuur. Te veel galluszuur geeft echter een wrange smaak aan de wijn.

Galluszuur komt zowel vrij voor als gebonden in gallotannine (looizuur) en werd voor het eerst beschreven door Carl Wilhelm Scheele. Bij verhitting tot 200 à 250°C ontstaat onder afsplitsing van koolzuur (decarboxylering) de verbinding pyrogallol (1,2,3-trihydroxybenzeen). Bij de industriële productie van galluszuur wordt meestal gebruikgemaakt van schimmels.

Galluszuur is een organisch zuur. De carboxylgroep heeft een p"K"-waarde van 4,5 en de fenolische hydroxylgroepen een p"K" van 10. De zouten en esters van galluszuur worden gallaten genoemd.

Galluszuur is een bouwsteen voor looizuur (gallotannine). Het wordt onder andere teruggevonden in galappels van eik en sumak, toverhazelaars, theebladeren, hop en in de bast van eiken. 

Galluszuur wordt gebruikt in de farmaceutische industrie in zonnebrandolie, als antioxidant in levensmiddelen en voor het maken van verfstoffen.

Ook voor het maken van de diep blauwzwarte kleurstof in inkt werd galluszuur gebonden met ijzeroxide gebruikt.

Hydrolyseerbare polymeren van galluszuur worden nu vooral voor het leerlooien gebruikt.

Bismutsubgallaat werd gebruikt als een mild ontsmettingsmiddel voor de huid. Propylgallaat is een belangrijke antioxidant in consumeerbare olie en vetten.


</doc>
<doc id="353189" url="https://nl.wikipedia.org/wiki?curid=353189" title="Complementsysteem">
Complementsysteem

Het complementsysteem speelt samen met antistoffen en fagocyten een zeer belangrijke rol bij de afweer tegen micro-organismen. Het is sterk betrokken bij de activatie van immuuncellen (granulocyten, monocyten, B-lymfocyten, dendrocyten etc.).

Het complementsysteem was vroeger bekend als een systeem van factoren die in vers serum aanwezig zijn, en die verantwoordelijk zijn voor lysis van met antilichamen gecoate cellen (bacteriën, virussen, geïnfecteerde erytrocyten).
Dit complementsysteem bleek na gedetailleerd onderzoek te bestaan uit een hele reeks plasma-eiwitten (complementfactoren), die via een kettingreactie (cascade) aanleiding geven tot lysis van de met antilichamen bedekte micro-organismen en daarnaast het aantrekken van fagocyterende cellen door middel van de productie van 'lokstoffen' (chemotaxis), contractie van gladde spiercellen, het vrijmaken van histamine en lysosomale enzymen etc.
Deze kettingreactie bestaat uit het achtereenvolgens knippen van eiwitten door andere eiwitten die net voordien zelf geknipt werden; een signaalvermenigvuldigingssysteem dus.

Onder normale omstandigheden verkeert het complementsysteem in een niet-geactiveerde staat. Activatie, en daarmee het ontstaan van biologische activiteit, kan plaatsvinden na interactie van complementcomponenten met bijvoorbeeld immuuncomplexen of rechtstreeks met allerlei bacteriën en virussen zonder tussenkomst van antilichamen.

Het systeem zou een van oudste verdedigingssystemen van het lichaam tegen ziektenverwekkers (pathogenen) zijn. Complement hoeft niet geleerd te worden hoe er moet worden omgegaan met pathogenen, het werkt direct vanaf de geboorte (zogenaamd aangeboren immuunsysteem ("innate")). Dit in tegenstelling tot de witte bloedcellen die eerst een pathogeen moeten herkennen (zogenaamd adaptief immuunsysteem).
Er zijn drie verschillende routes die de complementcascade kunnen activeren.
Deze routes hebben verschillende moleculen die ze activeren, maar ze monden uit in hetzelfde anti-infectieus effect:

Alle complementfactoren van de "klassieke route" en het MAC bestaan uit de letter C gevolgd door een nummer. Bijvoorbeeld C1 en C2. De componenten zijn genummerd in de volgorde waarin ze zijn ontdekt, en niet in de volgorde van de cascade, die als volgt gaat: C1, C4, C2, C3, C5, C6, C7, C8, C9.
Door activering van deze componenten worden verschillende factoren in fragmenten gesplitst, die men aanduidt met een kleine letter. Het grootste fragment duidt men aan met een kleine b, en het kleinere fragment met een kleine a, bijvoorbeeld: C4 wordt gesplitst in C4b, het grotere fragment van C4 dat bindt aan het oppervlak van een pathogeen, en in C4a, een klein fragment. Bij C2 is dit echter niet zo. Hier is C2a het grootste fragment, en C2b het kleinste. (De reden hiervoor, is: in een grijs verleden heeft iemand niet goed opgelet, en het grootste fragment a benoemd en het kleinste b. Het is erg moeilijk dit weer goed te krijgen, over de gehele wereld.)

De componenten van de "alternatieve route" zijn niet genummerd, maar benoemd met hoofdletters. Bijvoorbeeld factor B, en factor D. Net als bij de klassieke route, worden de gesplitste fragmenten aangeduid met een kleine a of b. Dus als factor B gesplitst wordt, dan heet het grootste fragment Bb, en het kleinste Ba.

Bij de "lectine-route" zijn de eerste enzymen die worden geactiveerd bekend als mannan-binding lectin-associated serine proteases (MASP-1, en MASP-2). Hierna is de route hetzelfde als de klassieke route.

In de vroege fase van een infectie, kan de complementcascade worden geactiveerd door één of meer van de drie routes. Complementactivatie via de klassieke route gebeurt voornamelijk door immuuncomplexen. De alternatieve route wordt geactiveerd door pathogene oppervlakten, en de lectine-route wordt geactiveerd als het mannan-binding lectin bindt aan mannose en sommige andere suikers.

De klassieke route wordt onder andere geactiveerd door immuuncomplexen, sommige proteolytische enzymen (plasmine, kallikreïne enz.), bepaalde RNA-virussen, etc.
Het eerste plasma-eiwit in de klassieke route is C1. C1 is een complex van C1q, C1r en C1s.

C1q bindt aan het Fc-gedeelte van een antilichaam. De C1q-bindingsplaats aan het Fc-uiteinde komt echter pas vrij wanneer het antilichaam aan het antigeen gebonden is. C1q kan niet aan vrije antilichamen binden.
Zodra het C1q gebonden is aan het antilichaam, wordt het C1r actief, die op zijn beurt C1s activeert. C1s splitst dan C4 in C4a en C4b. C4b bindt dan aan het oppervlak van het antigeen. C2 bindt zich dan aan het C4b, waardoor C1s C2 kan splitsen in C2a en C2b, waardoor je het C4b,C2a complex krijgt.

Dit complex is een C3-convertase, die C3 kan splitsen in C3a, en C3b. Het is belangrijk dat er veel C3-moleculen worden gesplitst, zodat er veel C3b-moleculen zijn die aan de membraan van het antigeen binden.
C3 komt in het menselijk serum in de hoogste concentratie voor en vormt tegelijkertijd het knooppunt van de alternatieve-, de klassieke-, en de lectine-route.

Deze route wordt ook wel het properdine-systeem genoemd. Er zijn geen antilichamen nodig om deze route te activeren. Deze route activeert zichzelf door spontane hydrolyse van C3. Er zijn een aantal mechanismen die ervoor zorgen dat de cascade alleen door kan gaan op de membraan van een antigeen.
C3 hydrolyseert spontaan (C3(HO)) er ontstaat C3i, waardoor factor B bindt aan C3i. Hierdoor kan factor D, factor B splitsen in Ba en Bb. Het C3iBb-complex is een C3-convertase, die meer C3 splitst in C3a en C3b. C3b moet dan binden aan een celmembraan, omdat het anders geïnactiveerd wordt. Nu kan het binden aan een antigeen, maar ook aan een eigen cel. factor B bindt weer aan die C3b. Die factor B wordt dan weer gesplitst in Bb (en Ba) door factor D.

Heeft het C3bBb molecuul zich gebonden aan een eigen cel, dan zijn er inhibitoren die ervoor zorgen dat de eigen cel niet wordt gelyseerd.
Bindt het C3bBb molecuul zich aan een antigeen, dan bindt factor P eraan. C3bBbP is weer een C3-convertase die veel C3-moleculen splitst in C3a en C3b.

De lectine-route gebruikt een eiwit dat veel lijkt op C1q om de complementcascade te activeren. Dit eiwit is het mannosebindend lectine (MBL). MBL is een eiwit dat specifiek bindt aan mannose en sommige andere suikers. MBL bestaat uit MASP-1 en MASP-2.
MASP-1 en MASP-2 lijken veel op C1r en C1s, en splitsen ook C4 en C2 in respectievelijk C4a en C4b, en C2a en C2b. Verder loopt de cascade hetzelfde als de klassieke route.

De drie routes komen samen bij complementfactor C3. Bij alle drie de routes is er een C3-convertase die C3 splitst in C3a en C3b. Dit C3b bindt dan aan C4b,2a (klassieke- en lectine-route) en aan C3b,Bb (alternatieve route) wat een actieve C5-convertase vormt. C5 wordt daardoor gesplitst in C5a en C5b.

C5b bindt dan C6 en C7, en het C5b,6,7-complex bindt aan de membraan van het micro-organisme via C7. C8 bindt dan aan het complex, en steekt in de celmembraan. Meerdere C9 moleculen binden dan aan het C5b,6,7,8-complex. Ze maken een gat in de membraan en er treedt lysis op.



</doc>
<doc id="353386" url="https://nl.wikipedia.org/wiki?curid=353386" title="Darmpoliep">
Darmpoliep

Een darmpoliep is een gesteelde, paddenstoelvormige uitpuiling (poliep) van de mucosa van de darmwand.

Darmpoliepen kunnen zowel solitair als in groepen voorkomen.

Darmpoliepen worden ontdekt door de uitvoering van een coloscopie. Door een colonoscoop (een flexibele slang met camera) het lichaam van de patiënt in te brengen, onderzoekt de arts het slijmvlies van de dikke darm.

Een darmpoliep is in principe een goedaardig gezwel, maar kan zo groot worden dat de darm er door geblokkeerd raakt. Bovendien ontaarden 5% van de darmpoliepen in darmkanker. Omwille hiervan worden ze preventief verwijderd.

Via de colonoscoop wordt een lus van metaaldraad ingebracht en als een lasso om de poliep gelegd. Een elektrisch stroompje dat op de metaaldraad wordt gezet, snijdt de poliep af.

De verwijderde poliepen worden na afloop van de behandeling nauwkeurig onderzocht op maligniteit.


</doc>
<doc id="353502" url="https://nl.wikipedia.org/wiki?curid=353502" title="Baby op maat">
Baby op maat

Een baby op maat is een genetisch geselecteerd kind. Men kiest bijvoorbeeld uit een groep bevruchte eicellen alleen die cellen waaruit een kind kan groeien met bepaalde genetische eigenschappen. Die eicel(len) wordt of worden dan in de baarmoeder van de moeder geplaatst en ontwikkelt of ontwikkelen zich tot kind.

Een van de motieven voor een baby op maat wordt geadviseerd door de Nederlandse Gezondheidsraad: een echtpaar heeft een kind met een bepaalde ernstige ziekte. Een tweede kind dat voldoet aan bepaalde genetische eisen kan de ziekte verhelpen of verminderen, doordat uit de navelstreng stamcellen worden gehaald die als donorcellen kunnen dienen in de behandeling van de ziekte. De Gezondheidsraad vindt wel dat zo'n donorbaby zelf ook welkom moet zijn en bovendien moet het gezin intensief begeleid worden. Daarnaast is een voorwaarde dat er geen alternatieve therapie voor de ziekte beschikbaar is.
Om bepaalde ziekten uit te sluiten, kan er vooraf genetische selectie plaatsvinden. Die vindt in Nederland al plaats.
Andere redenen om vooraf op bepaalde genetische eigenschappen te selecteren, kunnen zijn: de wens om per se een kind van een bepaald geslacht te krijgen, of de wens om een kind te krijgen met bepaalde uiterlijke kenmerken. Dit motief kan in Nederland, tot nog toe, niet als geldige reden voor genetische selectie worden aangevoerd. De Gezondheidsraad adviseert ook om selectie om niet-medische redenen verboden te laten blijven.


</doc>
<doc id="353799" url="https://nl.wikipedia.org/wiki?curid=353799" title="Oxytocine">
Oxytocine

Oxytocine is een neuropeptide die als hormoon en neurotransmitter fungeert. Het lijkt een belangrijke rol te spelen bij het verbinden van sociale contacten met gevoelens van plezier. Het speelt een centrale rol bij moederbinding, vriendschappen en romantische interacties, evenals bij seksualiteit. Ook bij het verrichten van zorgtaken wordt er meer oxytocine aangemaakt. Omdat oxytocine ook een belangrijke rol speelt bij de hechting van opvoeder en kind, wordt het ook wel het knuffelhormoon genoemd. Waar oxytocine binnen de eigen groep ("ingroup") altruïsme en binding in de hand versterkt, kan het richting andere groepen ("outgroup") agressief gedrag in de hand werken, vooral als deze groepen als bedreigend worden ervaren.

Oxytocine is net als vasopressine een cyclisch nonapeptide geproduceerd in de hypothalamus. Het wordt vervolgens getransporteerd naar en opgeslagen in Herringlichaampjes bij axon-uiteinden in de neurohypofyse en kan hier worden afgegeven. Oxytocine heeft een aantal functies, waaronder contractie van glad spierweefsel (bijvoorbeeld de baarmoeder), en het regelen van de toeschietreflex bij borstvoeding.

Oxytocine is ontdekt in 1909, toen de Britse farmacoloog Henry Dale ontdekte dat een uit menselijke hersenen afkomstige substantie contracties kon veroorzaken bij zwangere katten. Hij noemde deze stof naar het Griekse woord (ὠκυτοκία/ὀξυτοκία; "ōkutokía/ōxutokía") voor "snelle geboorte" en decennialang was het enkel bekend als zwangerschapshormoon vanwege de rol in de bevalling en bij het op gang brengen van de borstvoeding.

In de zeventiger jaren van de twintigste eeuw werd het duidelijk dat oxytocine meer dan alleen een hormoon is, het is ook een neurotransmitter. Het wordt tijdens sociale interactie en seksuele activiteit vrijgemaakt uit de hypothalamus (in de magnocellulaire neurosecretoire cellen van de nuclei supraopticus en paraventricularis) en wordt opgevangen in het emotionele centrum van de hersenen, het limbische systeem. Deze ontdekking was het begin van een golf van onderzoek over de rol van oxytocine in het lichaam.

Oxytocine wordt door iedereen aangemaakt bij positief onderling contact, zoals bij aankijken, aanraken, knuffelen en vrijen.

Seksuele opwinding verhoogt de oxytocinespiegel enigszins. Bij een vrouwelijk (clitoraal) orgasme komen grote hoeveelheden oxytocine vrij en wel meer naarmate het orgasme als beter wordt ervaren.

Een hoog oxytocinegehalte wordt geassocieerd met een gevoel van vertrouwen en verbondenheid. Het achterliggende werkingsmechanisme is waarschijnlijk dat oxytocine stress vermindert door beïnvloeding van de prolactine en ACTH-niveaus.

Oxytocine remt de activiteit in het rechter deel van de amygdala, een deel van de hersenen dat betrokken is bij emotionele reacties. Geconfronteerd met angstige en boze gezichten veroorzaakt oxytocine een zwakkere amygdala-reactie, wat een positieve sociale interactie ten goede komt.

Bij hogere niveaus is er sprake van een hogere weerbaarheid tegen stress en verslaving en komt het lichaam sneller tot rust. Angst wordt makkelijker onderdrukt.

Tegelijkertijd zorgt oxytocine er ook voor dat mensen zich agressiever gedragen ten opzichte van mensen uit een concurrerende groep.

Verdere functies van oxytocine:

Bij mensen met autisme wordt een lagere hoeveelheid oxytocine aangetroffen, hetgeen suggereert dat dit hormoon het onderkennen en begrijpen van sociale codes bevordert. Behandeling met oxytocine blijkt autistische personen inderdaad socialer te maken ten opzichte van autistische personen die met een placebo werden behandeld. Afwijkingen in het gen dat codeert voor de oxytocinereceptor zijn in verband gebracht met een verhoogd risico op autisme.

Antidepressiva van het serotoninetype (SSRI, niet bv de tricyclische) remmen het vrijkomen van oxytocine. Gelijktijdige toediening van oxytocine en deze antidepressiva kan het libidoverlagende effect van serotonine-heropnameremmers mogelijk tegengaan.


</doc>
<doc id="353880" url="https://nl.wikipedia.org/wiki?curid=353880" title="EHBO-koffer">
EHBO-koffer

Een EHBO-koffer of "verbanddoos" bevat EHBO-hulpmiddelen, materialen voor de Eerste hulp bij Ongelukken (EHBO).

De EHBO-koffer op het bedrijf heeft volgens de wettelijke verplichting van het Algemeen Reglement voor de Arbeidsbescherming in België de volgende minimale samenstelling:





Andere producten toe te voegen naargelang de wens van het bedrijf

De individuele verband-etui heeft volgens de wettelijke verplichting van het ARAB de volgende minimale samenstelling:

EHBO-koffers in openbare ruimten worden vaak aangegeven met een van de onderstaande symbolen:


</doc>
<doc id="354320" url="https://nl.wikipedia.org/wiki?curid=354320" title="Johann Friedrich Gmelin">
Johann Friedrich Gmelin

Johann Friedrich Gmelin (Tübingen, 8 augustus 1748 - Göttingen, 1 november 1804) was een Hannovers natuurwetenschapper, botanicus, malacoloog en entomoloog.

In 1788 publiceerde hij een uitgebreide en verbeterde editie van het "Systema Naturae" van Carolus Linnaeus. Hierin maakte hij gebruik van beschrijvingen van anderen zoals John Latham die niet gebruik hadden gemaakt van de binominale nomenclatuur. Daardoor werd Gmelin, volgens de prioriteitsregel van de zoölogische nomenclatuur, soortauteur van een groot aantal soorten die feitelijk door anderen waren beschreven. 

Anno 2012 is Gmelin de soortauteur van 371 nog steeds geldige vogelsoorten en 249 ondersoorten. Verder is zijn naam verbonden aan honderden weekdiersoorten.

Hij was de vader van de scheikundige Leopold Gmelin.



</doc>
<doc id="354418" url="https://nl.wikipedia.org/wiki?curid=354418" title="Slagtand">
Slagtand

Een slagtand is een extreem lange tand van bepaalde zoogdieren, die naar buiten steekt wanneer de mond gesloten is. Tot de zoogdieren met slagtanden behoren onder meer olifanten, zwijnen, walrussen, narwals en verscheidene primitieve herten als de muskusherten, de Chinese waterree en de muntjaks. Meestal zijn de slagtanden van een mannetje groter dan die van het vrouwtje. Dieren gebruiken slagtanden voor verscheidene doeleinden.

De twee slagtanden van een olifant zijn verlengde bovenste snijtanden. Bij andere dieren zoals bij de walrussen, zwijnen en herten zijn het de bovenste hoektanden, bij enkele uitgestorven slurfdieren, nauwe verwanten van de olifanten, als de "Deinotherium" waren het juist de onderste snijtanden die uitgroeiden tot slagtanden.

Slagtanden worden voornamelijk door mensen gebruikt als producent van ivoor. De jacht op ivoor zorgde er echter voor dat bepaalde diersoorten, voornamelijk de Afrikaanse olifanten, in aantallen schrikbarend achteruit gingen. Ivoorhandel is dan ook aan banden gelegd door CITES.

Savanneolifanten hebben de grootste slagtanden, een slagtand van een volwassen bul kan wel zestig kilogram wegen. Bij olifanten dient hij om wortels op te graven en schors van bomen te halen, als wapens en bij sociaal contact als manier om indruk te maken. Muntjaks gebruiken ze voornamelijk als wapen bij het verdedigen van een territorium.

Bij de walrus hebben zowel de mannetjes als de vrouwtjes slagtanden. De grootte en vorm van de slagtanden geven de fysieke conditie, het geslacht en de leeftijd van een walrus aan. De slagtanden worden dus voornamelijk gebruikt om de dominantie te bepalen: de grootste walrussen hebben de grootste slagtanden en zijn dominant. Verder dienen de slagtanden als steekwapen bij gevechten tussen dieren met even grote tanden, als hoofdsteun bij het rusten en kunnen ze er ademgaten mee in het ijs slaan en zich er mee voortslepen over het ijs.

De narwal, een soort walvis, heeft slechts twee tanden, waarvan de linker bij de mannelijke narwals uitgroeit tot een lange, spiraalvormige slagtand. De enkele slagtand van de narwal dient waarschijnlijk als tastzintuig. Deze slagtand kan wel drie meter lang worden. Eén procent van alle mannetjes heeft twee slagtanden, en net zoveel vrouwtjes hebben er één.


</doc>
<doc id="354578" url="https://nl.wikipedia.org/wiki?curid=354578" title="Smegma">
Smegma

Smegma (Grieks "τό σμήγμα" "zeep") of voluit smegma praeputii is een mengeling van epitheelcellen, huidafscheiding en vocht, die zich kan ophopen onder de voorhuid van de penis en in de vulva met een karakteristieke sterke geur en smaak, veroorzaakt door melkzuurbacteriën. Smegma komt voor bij alle mannelijke en vrouwelijke zoogdieren.



</doc>
<doc id="354597" url="https://nl.wikipedia.org/wiki?curid=354597" title="Vibrio cholerae">
Vibrio cholerae

Vibrio cholerae is een gram-negatieve bacterie die de veroorzaker is van cholera bij de mens. De bacterie werd door de Italiaanse anatoom Filippo Pacini ontdekt in 1854, maar was niet algemeen bekend tot Robert Koch daar dertig jaar later, onafhankelijk van Pacini, een manier vond om de bacterie te bestrijden.



</doc>
<doc id="354733" url="https://nl.wikipedia.org/wiki?curid=354733" title="Drugtest bij werknemer">
Drugtest bij werknemer

Onder bepaalde voorwaarden kunnen drugtests bij werknemers worden uitgevoerd in België.


Alle arbeidssectoren zijn getroffen, zij het niet in dezelfde mate.
Factoren als ploegenarbeid, nachtarbeid, repetitieve arbeid spelen een determinerende rol, en de alcohol- en drugproblemen hangen niet zelden samen met de bedrijfscultuur: beschikbaarheid van alcohol, de houding van het management en sociale druk werden aangegeven als bevorderende factoren.

Het Algemeen Reglement voor de Arbeidsbescherming (ARAB) is duidelijk over het doel van het arbeidsgeneeskundig onderzoek: elk arbeidsgeneeskundig onderzoek gebeurt in het kader van de bescherming van de gezondheid van de werknemer of van zijn collega's, en is gericht op maximale tewerkstelling.

Minder geschikt zijn voor een job, zelfs omwille van medische criteria, betekent echter nog niet dat die functie een risico inhoudt voor de werknemer of zijn collega’s. Soms worden medische onderzoeken aangevraagd die buiten het domein van de arbeidsgeneeskunde vallen zoals bedoeld in het ARAB. Verzoeken die neerkomen op een verborgen selectie kunnen dus niet worden ingewilligd, al is het onderscheid vaak moeilijk te maken.

Alcohol- en drugsgebruik vormen geen door het beroep veroorzaakt risico. In het geval van veiligheidsfuncties echter kan men argumenteren dat er een risico ontstaat voor de werknemer zelf en voor zijn collega’s, en dat het misbruik de geschiktheid van de werknemer op deze manier in het gedrang brengt.

De arbeidsgeneesheer beoordeelt de geschiktheid van een werknemer voor een bepaalde functie. Hij zal zich hierbij in de eerste plaats richten op de ondervraging, soms met behulp van gestandaardiseerde vragenlijsten (voor aanwerving en voor een medische schifting) en op het medisch onderzoek van de werknemer.

De vraag voor een bijkomende gerichte screening naar alcohol- en ander druggebruik vereist verdere toelichting vanuit zowel wetenschappelijk, deontologisch als juridisch oogpunt.

Een eenmalig uitgevoerde drugstest geeft geen uitsluitsel ten aanzien van de vraag of een (kandidaat)werknemer verslaafd is, omdat een positieve uitslag het gevolg kan zijn van incidenteel of eenmalig gebruik. Ze geeft geen informatie over de frequentie van gebruik en de eventuele afhankelijkheid.
Sommige producten (zoals bijvoorbeeld cannabis) hebben een lange eliminatietijd. Het terugvinden van sporen in de urine laat bijgevolg ook niet steeds een uitspraak toe over het "onder invloed" zijn.

Interpretatiefouten zijn bovendien niet steeds uit te sluiten, bijvoorbeeld ten gevolge van de inname van bepaalde geneesmiddelen.

De Belgische Nationale Raad van de Orde van Geneesheren heeft volgende deontologische regels bepaald:


De invoering van drugsscreening dient afgewogen te worden tegenover het recht op privacy, en er moet rekening worden gehouden met de deontologische verplichtingen. Bovendien is de arbeidsgeneesheer gebonden aan het medisch beroepsgeheim, zoals door het ARAB is bepaald.

Hij geeft een advies (alleen dwingend in geval van tewerkstelling in veiligheidsfunctie) over het al dan niet geschikt zijn, en dit zonder vermelding van enige medische motivatie. Hieruit volgt dat de tussenkomst van de arbeidsgeneesheer niet kan gevraagd worden met het oog op een sanctiemaatregel (bijvoorbeeld ontslag om dringende reden wegens dronkenschap op het werk).

Een bijkomend onderzoek naar verslaving aan alcohol of andere drugs kan eventueel als aanvulling (indien het klinisch onderzoek geen uitsluitsel geeft) worden verantwoord indien het een veiligheidsfunctie betreft. Informed consent is vereist. De kandidaat-werknemer wordt enkel geschikt of ongeschikt verklaard voor de beoogde functie.

Bij vermoeden van een verslavingsproblematiek kan de arbeidsgeneesheer dit met betrokkene bespreken. Indien de arbeidsgeneesheer het nuttig oordeelt om zijn onderzoek aan te vullen met een screeningtest, dan past dit zeker niet in het kader van een sanctiemaatregel maar wel ter ondersteuning van zijn klinisch vermoeden.

Respect voor het medisch geheim blijft van toepassing. Zo nodig kan de arbeidsgeneesheer wel beslissen tot tijdelijke ongeschiktheid (bv. bij een acuut probleem bij een werknemer met een veiligheidsfunctie) of een overplaatsing naar een andere functie voorstellen (bv. in het geval van een chronisch probleem bij een werknemer met een veiligheidsfunctie). Hierbij mag echter niet worden getornd aan het beroepsgeheim. Een overplaatsing naar een andere functie adviseren zonder vermelding van de reden hiervan, is in de praktijk echter moeilijk te verwezenlijken.

De werkgever die een verslavingsproblematiek vermoedt, kan de betrokken werknemer voorstellen om de arbeidsgeneesheer te raadplegen. Voor zover het niet over een (eventueel vervroegd) periodiek onderzoek gaat, kan de werknemer hiertoe niet worden verplicht. Men kan dit eventueel ondervangen door dit als een bijzondere procedure in het arbeidsreglement in te schrijven.

Indien de werknemer akkoord gaat om zich bij de arbeidsgeneesheer aan te melden, kan dit als een "spontaan consult" worden beschouwd. Hier gelden dezelfde adviezen en beslissingsregels als voor het gewone periodiek onderzoek.

Het arbeidsgeneeskundig onderzoek mag niet dienen als selectie- of sanctiemaatregel.
Een bijkomende screening naar alcohol- of andere drugsverslaving kan enkel worden verantwoord indien de arbeidsgeneesheer hier op basis van de anamnese en het klinisch onderzoek een vermoeden van heeft (welk niet zonder een bijkomende screening met zekerheid kan worden bevestigd), en een potentieel risico ziet voor de veiligheid van de werknemer of zijn collega’s. In praktijk zal dit enkel mogelijk zijn bij een werknemer met een veiligheidsfunctie.


</doc>
<doc id="354739" url="https://nl.wikipedia.org/wiki?curid=354739" title="Ventrikelseptumdefect">
Ventrikelseptumdefect

Ventrikelseptumdefect of VSD is een aangeboren hartafwijking waarbij er een gaatje aanwezig is in het tussenschot (het septum) van de twee ventrikels (hartkamers).
Door dit defect is uitwisseling van bloed tussen de beide ventrikels mogelijk. Doordat er in de linkerzijde van het hart een fysiologische hogere bloeddruk is dan in de rechterzijde, zal in de meeste gevallen het zuurstofrijk bloed vanuit het linker ventrikel naar het rechter ventrikel stromen. Dit wordt ook wel een links-rechtsshunt genoemd. Er is hier sprake van een volumeoverbelasting van het linker ventrikel van het hart en van de longcirculatie. Doordat er relatief meer bloed door de long stroomt kan er pulmonale hypertensie ontstaan.
Als er een ernstige pulmonale hypertensie bestaat, zodat de druk in het longvaatbed boven de druk in het veneuze deel (aders) van het lichaam uitkomt zal de bloedstroom door het VSD omdraaien. Dit wordt ook wel het eisenmengersyndroom genoemd.


In sommige gevallen is een VSD merkbaar doordat het hart zachtjes ruist. Bij de geboorte van een baby zijn de longen nog niet volledig ontplooid, dus vaak is vlak na de geboorte niet hoorbaar of de baby een VSD heeft.

Meestal wordt bij een pasgeborene eerst een vochtbeperking toegepast, daarnaast wordt er medicamenteus behandeld met een diureticum om het vocht uit de longen zo veel mogelijk te beperken.
Vaak worden er ook medicamenten gegeven om het hart minder te belasten.

Om een VSD te herstellen vindt er veelal een openhartoperatie plaats om het gaatje in het tussenschot te dichten. Om het moment te bepalen wanneer de operatie plaatsvindt is het van belang of en hoe erg de pulmonale hypertensie is.

Tetralogie van Fallot



</doc>
<doc id="354812" url="https://nl.wikipedia.org/wiki?curid=354812" title="Radboudumc">
Radboudumc

Het Radboudumc of voluit Radboud Universitair Medisch Centrum is een academisch ziekenhuis in Nijmegen dat samenwerkt met de Radboud Universiteit Nijmegen. Het maakt deel uit van de Nederlandse Federatie van Universitair Medische Centra.

Het ziekenhuis heeft 953 bedden en ongeveer 10.300 medewerkers. Ruim 3200 studenten geneeskunde, biomedische wetenschappen, tandheelkunde en molecular mechanisms of disease worden in het Radboudumc opgeleid.

De naam kwam in allerlei variaties voor. Van oudsher wordt nog vaak over het "(Sint) Radboud ziekenhuis" gesproken. Dit verwees naar de Radboud Stichting, de oprichter van zowel het ziekenhuis in 1956 als de universiteit in 1923. Daarnaast werd ook de naam "Academisch Ziekenhuis Nijmegen" (AZN) gebruikt. In 1999 is de naam "Universitair Medisch Centrum St Radboud" (UMC St Radboud) geworden. De officiële Engelstalige naam, voor gebruik in internationale publicaties, luidde "Radboud University Nijmegen Medical Centre". In het Duits wordt gesproken van "Radboud Universität Nijmegen Medizinisches Zentrum".
Met de diverse naamswijzigingen zijn ook de logo’s mee veranderd. Het klassieke universiteitslogo werd een abstracte rookpluim, die in een (weg)vliegende duif veranderde, waarna uiteindelijk weer voor het oude logo werd gekozen. Per 1 oktober 2013 werd de naam "Radboud universitair medisch centrum" (Radboudumc).

Het Radboudumc bestaat uit 50 afdelingen. Daarnaast zijn er het Servicebedrijf, het Instituut voor Wetenschappelijk Onderwijs en Opleidingen, de Radboud Health Academy, het Directoraat Valorisatie en de dienst Geestelijke Verzorging en Pastoraat. Ter ondersteuning van de raad van bestuur dienen de Concernstaf, het bureau Bedrijfsjuridische Zaken, het Instituut voor Waarborging van Kwaliteit en Veiligheid en de medezeggenschapsorganen.

De raad van bestuur is eindverantwoordelijk voor het functioneren van het Radboudumc in al zijn facetten. Dit gebeurt in opdracht en onder toezicht van het bestuur van de Stichting Katholieke Universiteit.
De raad van bestuur voert intern overleg met directeuren, afdelingshoofden en diverse bestuursorganen. Buiten het UMC onderhoudt de raad relaties met zorgverzekeraars, overheden en andere zorgaanbieders. Daarnaast werkt de raad van bestuur intensief samen met het college van bestuur van de Radboud Universiteit. De huidige bestuursvoorzitter is drs. Leon van Halder.

De raad van bestuur wordt onder andere ondersteund door de Concernstaf, het bureau Bedrijfsjuridische Zaken, het Instituut voor Waarborging van Kwaliteit en Veiligheid en de medezeggenschapsorganen.

Het bestuur van de Stichting Katholieke Universiteit houdt toezicht op en adviseert de raad van bestuur van het Radboudumc en het college van bestuur van de Radboud Universiteit over het te voeren beleid.

In het Radboudumc functioneren vier interne adviesorganen/medezeggenschapsorganen. Zij adviseren de raad van bestuur bij zijn beleidsontwikkeling.




</doc>
<doc id="355297" url="https://nl.wikipedia.org/wiki?curid=355297" title="Accessoire">
Accessoire

Een accessoire (uit het Frans: "bijkomstig") is een bijkomend, niet-noodzakelijk iets, dat behoort bij een wel noodzakelijk goed of zaak. Gebruik en connotaties van de term zijn afhankelijk van de context. De bijvoeglijke of bijwoordelijke vorm is accessoir. Deze wordt vrijwel uitsluitend in jargon gebruikt. Men kan bijvoorbeeld spreken van een accessoir recht of een accessoire verbintenis.

De uitspraak van dit woord maakt de laatste jaren een opvallende en unieke verandering door. De -cc-, die in alle andere Nederlandse - en internationale - woorden als -ks- wordt uitgesproken, wordt nu steeds vaker als -ss- uitgesproken: van "aksesswaar" naar "asseswaar".

Zo worden bij kleding versierselen als kettingen en broches tot de accessoires gerekend. Zij behoren tot de kleding, maar zijn vooral versierselen en luxeproducten. Ook riemen, handschoenen, snuifdozen, handtassen, parasols, haarbanden en waaiers zijn accessoires. De term kan verwijzen naar een extraatje dat bij een specifiek kledingstuk of ensemble hoort, bijvoorbeeld een sjaaltje bij bedrijfskleding, maar meestal duidt hij op producten die bij kleding in het algemeen horen en dus met allerlei kledingstukken gecombineerd kunnen worden.

Bij auto's en motorfietsen is het gebruik enigszins vergelijkbaar met dat in de mode. Men kan uiteenlopende handigheidjes en verfraaiingen kopen, maar veel vaker dan in de mode verwijst de term hier naar zaken die bij een bepaald product horen. Autofabrikanten en derden ontwikkelen accessoires die alleen voor een bepaald autotype bedoeld zijn, bijvoorbeeld spoilers en sommige imperiaals. In de duurdere klasse worden zelfs koffersets aangeboden die op maat gemaakt zijn voor de kofferbak van een bepaald type auto. De term kan ook verwijzen naar onderdelen die niet aanvullend zijn, maar de normale delen vervangen. Voorbeelden zijn getint glas in plaats van normaal glas en xenonlampen in plaats van normale koplampen. 

Vaak worden accessoires aangeboden in accessoirepakketten, met een lagere prijs dan de afzonderlijke onderdelen. De aanwezigheid van dergelijke pakketten werd vaak kenbaar gemaakt met een toevoeging als L, GL of GLS achter de typenaam. Deze letters konden staan voor Luxe, Grand Luxe en Grand Luxe Special. Deze praktijk is in de jaren nul minder gebruikelijk geworden; de verhoogde status wordt nu vaak alleen uitgedrukt met speciale velgen, een afwijkende grille of andere uiterlijke details.

Ook op veel andere gebieden vindt men accessoires, zoals bijvoorbeeld in de wc. Dingen als een planchet of een toiletrolhouder zijn hier niet beslist noodzakelijk, maar veraangenamen het "bezoek" wel.

Het woord wordt in het Nederlands zelden bijvoeglijk of bijwoordelijk gebruikt, maar in bepaalde vaktaal komt het wel voor. Juristen spreken bijvoorbeeld van accessoir recht, accessoire verbintenissen en accessoire vorderingen. Een accessoir recht zoals erfdienstbaarheid heeft men in samenhang met een hoofdrecht. In het strafrecht zijn deelnemingsvormingen (medeplegen, doen plegen, uitlokken, medeplichtigheid) accessoir: er moet sprake zijn van een gronddelict.

Medici gebruiken het woord wanneer iemand extra lichaamsdelen of structuren heeft, bijvoorbeeld zes in plaats van vijf vingers. Extra handwortelbeentjes of voetwortelbeentjes komen tamelijk veel voor. Bij het gebruik van de term accessoir maakt het geen verschil of iemand last heeft van zijn extraatje. Het os trigonum dat diverse klachten kan geven is evenzeer een accessoir bot als het os styloides dat vaak bij toeval opgemerkt wordt.


</doc>
<doc id="355360" url="https://nl.wikipedia.org/wiki?curid=355360" title="Gesel">
Gesel

Gesel is een term voor een zweepachtig instrument dat meerdere staarten telt en dus doorgaans voor een zware lijfstraf geschikt is. 

Geselkat duidt specifiek op een kat met negen staarten uit leder of koord, zoals in de scheepvaart en strafkolonies werden gebruikt op de blote huid, of op enig vergelijkbaar model met meer of minder of onbepaald aantal staarten, eventueel in andere materialen, zoals de martinet of de moderne BDSM-floggers, die geen strafwerktuigen maar seksspeeltjes zijn.

Diverse varianten hebben knopen (in touwen) of scherpe elementen, zoals loden bolletjes bij de Romeinse "plumbata", die zich haast als klauwen extra diep in het vlees boren, of zelfs weerhaken om het open te rijten. De Russische knoet werd gebruikt voor de zwaarste, soms dodelijke geselingen in de tsarentijd.

Bij uitbreiding wordt gesel op zowat alle strafwerktuigen toegepast. Geselroede slaat aldus op een tuchtroede met meerdere takken, wat qua effect enigszins vergelijkbaar is met de geselkat.

Als metonymie duidt gesel op iets wat behoorlijk veel 'pijnlijke' schade toebrengt, zoals een epidemie aan de volksgezondheid, of op een persoon die zulks bewust doet, zoals plunderaars, onderdrukkers of veroveraars. Gesel Gods stelt zo'n gesel voor als een straf door de hand Gods voor de zondigheid van het getroffen volk (Vikingen, Attila de Hun...) Dezelfde beeldspraak blijft gangbaar met diverse specifieke benamingen voor zware druk, 'de grote middelen'; vergelijk ook 'de karwats' e.d.

In de biologie is een gesel, of flagel, een zweepachtig organel van een bacterie of van een zaadcel. 


</doc>
<doc id="355531" url="https://nl.wikipedia.org/wiki?curid=355531" title="Atrium (hart)">
Atrium (hart)

De atria of boezems maken deel uit van het hart. Een zoogdierhart bevat twee atria, in het rechteratrium verzamelt zich zuurstofarm/koolstofdioxiderijk bloed vanuit de sinus coronarius en bovenste en onderste holle ader, dat wordt doorgepompt tijdens de samentrekking van het atrium naar de rechterventrikel vanwaar het bloed via de longslagader in de longen van zuurstof wordt voorzien om daarna via de longader in het linkeratrium te verzamelen. Vanuit het linkeratrium wordt het nu zuurstofrijke/koolstofdioxidearme bloed doorgepompt naar de linkerventrikel vanwaar het in de systole door de aorta naar de rest van het lichaam gepompt wordt.

Synoniemen voor atrium zijn:


</doc>
<doc id="355552" url="https://nl.wikipedia.org/wiki?curid=355552" title="René Laennec">
René Laennec

René Théophile Hyacinthe Laennec (Quimper, 17 februari 1781 – Ploaré, 13 augustus 1826) was een Franse arts en uitvinder van de stethoscoop. 

Laennec werd geboren als zoon van een advocaat. Zijn moeder overleed aan tuberculose toen hij zes jaar oud was. Hij werd opgevoed door zijn oom die huisarts was. Hij studeerde medicijnen aan het Hôpital de la Charité in Parijs waar hij in 1804 examen deed. In 1815 kreeg hij een vaste aanstelling in het Hôspital Necker. Het jaar erop, in 1816, vond hij de stethoscoop uit. Hij kwam op het idee toen hij een jonge patiënte met hartkwalen moest onderzoeken, maar vanwege zijn verlegen karakter durfde hij niet zijn oor op haar boezem te leggen. Om toch naar de hartslag van de vrouw te luisteren rolde hij een vel papier op tot een cilinder. Hij kon duidelijk haar hartslag horen.

Op basis hiervan maakte hij een houten uitneembare koker van 30 cm lengte en 3 cm doorsnede met in het midden een opening van 5 mm. Hij noemde het instrument stethoscoop, naar het Griekse woord "stethos" dat borst betekent.

Hij beschreef verschillende aandoeningen zoals bronchiëctasie, melanoom en cirrose. Zijn grootste bijdrage aan de medische wetenschap betrof tuberculose. Levercirrose wordt soms nog wel "Laennec's cirrose" genoemd aangezien Laennec een van de eersten was die dit als een ziekte herkende.

Hij overleed op 45-jarige leeftijd in zijn "manoir Kerlouarnec" te Ploaré, bij Douarnenez. In mei 1868 werd ter ere van Laennec in Quimper een bronzen standbeeld opgericht. In een gevel van het Hôpital Necker is ter herinnering aan Laennec een plaquette aangebracht.



</doc>
<doc id="355935" url="https://nl.wikipedia.org/wiki?curid=355935" title="Nadi (Veda's)">
Nadi (Veda's)

In de klassieke yogaleer wordt een Nadi (meervoud: Nadi's) beschreven als een kanaal voor prana, of levensenergie. Men zou zich kunnen voorstellen, dat het totaal aan Nadi's binnen het menselijk wezen, de subtiele lichamen (Sanskriet:Kosha's) doordringt op een wijze die vergelijkbaar is met hoe het totaal aan bloedvaten het fysieke lichaam doordringt. Deze notie is niet algemeen geaccepteerd in de Westerse wetenschap.

Het woord "nadi" is afgeleid van de Sanskriete stam "nad", wat "kanaliseren", "stromen", of "vloeien" betekent.

Yogi's claimen dat de nadi's als subtiel-anatomisch stelsel ten grondslag liggen aan de manifestatie van het fysieke lichaam, en dat de energiestroming in dat stelsel alle fysiologische processen mogelijk maakt/aanstuurt.
Vergelijkbaar met het concept van nadi's, als kanalen voor prana, is het uit China stammende concept van meridianen, die als kanalen dienen voor qi, hetgeen de Chinese benaming voor de universele levensenergie is.

De belangrijkste nadi's zijn shushumna, ida en pingala maar in oude yoga teksten wordt melding gemaakt van zo'n 72.000 grotere en kleinere energiekanalen binnen het menselijk wezen. De Ida en Pingala nadi's worden vaak gebruikt om te refereren aan de helften van de hersenen. Deze twee primaire nadi's, lopen van het mentale chakra (ter plekke van het hoofd) in een dubbele helix, tot aan het basischakra, in de bekkenbodem. Pingala is de extraverte nadi, de nadi van de zon, en correspondeert met de linkerhersenhelft. Ida is de introverte nadi, de nadi van de maan, en correspondeert aan de rechterhersenhelft.

Shushumna is een fictief, "centraal" kanaal, dat ontstaat wanneer de stroming van energie binnen Ida en Pingala even sterk is, en er zodoende Sattva (staat van evenwicht/helderheid/zuiverheid), ontstaat binnen het menselijk wezen. Het geheel aan nadi's, wordt gestimuleerd door de beoefening van Pranayama, ofwel energiebeheersingsoefeningen. Deze oefeningen zou men kunnen vergelijken met fitness-training of bodybuilding, in die zin, dat zij de subtiele lichamen (Kosha's) versterken en de beoefenaar meer en meer controle over c.q. bewustzijn van de energiestromingen geven.




</doc>
<doc id="356019" url="https://nl.wikipedia.org/wiki?curid=356019" title="Kronkeldarm">
Kronkeldarm

De kronkeldarm of het ileum is het laatste deel van de dunne darm. De kronkeldarm wordt zo genoemd omdat de ongeveer 3 meter lange darm gekronkeld in de buikholte ligt.

Hij wordt voorafgegaan door de nuchtere darm (het jejunum) en wordt gevolgd door de dikke darm. Op de overgang van de kronkeldarm en de dikke darm bevindt zich de blindedarm (het caecum).

Net als de twaalfvingerige darm is ook de kronkeldarm bedekt met eenlagig cilindrisch epitheel met microvilli. Het bevat tevens slijmbekercellen.

In de nuchtere darm en de kronkeldarm vindt het grootste deel van de vertering en opname van voedselbestanddelen plaats. De passage van het voedsel door de nuchtere darm en de kronkeldarm duurt 1 à 2 uren. Het zure, vloeibare voedsel wordt in een alkalische substantie omgezet. Vrijwel alle voedingsstoffen worden hier aan de vloeistof onttrokken, met behulp van enzymen in het darmsap.


</doc>
<doc id="356020" url="https://nl.wikipedia.org/wiki?curid=356020" title="Nuchtere darm">
Nuchtere darm

De nuchtere darm of het jejunum is het middelste deel van de dunne darm.

De nuchtere darm dankt zijn naam aan het feit dat wanneer iemand dood is, dit deel van de darm leeg is, 'nuchter' dus.

Het wordt voorafgegaan door de twaalfvingerige darm (het duodenum) en gaat over in de kronkeldarm (het ileum). De nuchtere darm is ongeveer 2,5 meter lang.

In de nuchtere darm en de kronkeldarm vindt het grootste deel van de vertering en de opname van voedselbestanddelen plaats. De passage van het voedsel door de nuchtere darm en de kronkeldarm duurt 1 à 2 uren. Het zure vloeibaar gemaakte voedsel vanuit de maag wordt in de twaalfvingerige darm met het basische natriumwaterstofcarbonaat uit de alvleesklier omgezet in een neutrale tot licht basische (pH 7-9) vloeibare mix. In de nuchtere darm worden vervolgens vrijwel alle voedingsstoffen aan de vloeistof onttrokken, met behulp van enzymen in het darmsap.


</doc>
<doc id="356039" url="https://nl.wikipedia.org/wiki?curid=356039" title="Gastroscopie">
Gastroscopie

Een gastroscopie, gastroduodenoscopie, oesofagogastroduodenoscopie of in de volksmond maagonderzoek is een medisch onderzoek waarbij het slijmvlies en de beweging (peristaltiek) van de slokdarm, maag, en twaalfvingerige darm wordt onderzocht.

In de praktijk wordt bij een gastroscopie (Grieks: "gaster" = maag, "skopein" = onderzoeken) ook de slokdarm en de twaalfvingerige darm onderzocht. Hierbij wordt gebruikgemaakt van een flexibele slang, de gastroscoop (een voor gastroscopie geconstrueerde endoscoop).

Voorbeelden van indicaties zijn:

Minimaal zes uren voor het onderzoek mag de patiënt niets eten of drinken. Op de dag van het onderzoek moet de patiënt zich melden bij de afdeling endoscopie. Daar zal de patiënt ontvangen worden door een endoscopieverpleegkundige. Deze verpleegkundige zal een keelspray toedienen en indien mogelijk zal in overleg met de uitvoerend arts dormicum toegediend worden. Dit wordt in de volksmond ook wel als "roesje" benoemd. De vloeistof die in de spray zit zal de tastzintuigen van de keel- en mondholte verdoven, waardoor het braakreflex onderdrukt wordt. Dit betekent niet dat de patiënt ook daadwerkelijk geen braakneigingen zal krijgen. Aandoeningen zoals diabetes, long- en hartaandoeningen zijn een contra-indicatie voor het gebruik van een keelspray. In bijzondere omstandigheden kan de patiënt intraveneus dormicum toegediend krijgen. Dit is een zeer sterk rustgevend middel, waardoor de patiënt amper wat van het onderzoek zal voelen. Het nadeel hiervan is dat het de eventuele complicaties van de gastroscopie vergroot. Ten slotte zal gevraagd worden aan de patiënt om op de onderzoekstafel plaats te nemen, waarna een ring tussen de kaken gezet wordt om de tanden van de patiënt en de gastroscoop te beschermen.

Het onderzoek wordt uitgevoerd door een MDL-arts of Internist. Deze brengt de gastroscoop in de mondholte van de patiënt en komt zo via de keelholte de slokdarm in. Dit wordt door veel patiënten als zeer onprettig ervaren. Vanaf dit punt bestuurt de arts de gastroscoop verder en kan de arts via beeldschermen alles onderzoeken. Door via de gastroscoop lucht in te blazen, ontplooien de slokdarm, maag en twaalfvingerige darm zich; dit kan een vervelend en opgeblazen gevoel geven. Indien nodig worden biopten van het slijmvlies genomen om op eventuele infecties te onderzoeken. Tijdens het onderzoek kan ook een kriebelend gevoel ontstaan in de keel en maag wanneer de Gastroscoop hierlangs geschoven wordt. Dit kan een braakreflex uitlokken. Ten slotte kan het verwijderen van de gastroscoop een onaangenaam gevoel zijn, omdat de slokdarm zich namelijk samentrekt en er een beetje maagzuur meekomt. De uitvoering duurt circa 2 à 5 minuten afhankelijk van de gespannenheid van de patiënt.

Wanneer het onderzoek ten einde is, zal de arts een kort verslagje schrijven met de resultaten. Meestal zal de arts het kort doornemen wat hij/zij gezien heeft. Indien het onderzoek poliklinisch gehouden is, zal de patiënt de volledige uitslag met de huisarts moeten bespreken. Indien er biopten zijn afgenomen, zal de huisarts hiervan ook de uitslag vertellen en eventueel hierop de behandeling aanpassen. Na het onderzoek kan de patiënt gewoon weer eten en drinken tenzij gebruik is gemaakt van de keelspray. Dan mag men circa een half tot twee uur na het onderzoek niet eten of drinken. De tijd die hiervoor geldt verschilt per instelling.


</doc>
<doc id="356333" url="https://nl.wikipedia.org/wiki?curid=356333" title="Exostose">
Exostose

Exostose is een benige uitwas van het bot, bedekt met een kraakbeenkap. De afwijking komt vooral bij kinderen voor; de afwijking kan tijdens de groei van het kind groter worden. Dat is normaal. Na de groei van het kind is groter worden van de exostose vreemd; men moet dan rekening houden met kwaadaardige ontaarding. De kans op kwaadaardige ontaarding is 1% bij enkel voorkomende exostosen en minstens 10% bij leden van families, die deze afwijkingen vrijwel allemaal in veelvoud hebben. Zorgvuldige controle is bij hen gewenst. Exostosen komen in alle beenderen voor.

Exostose kan ook voorkomen in de gehoorgang, met name door frequente blootstelling aan koud water en wind. Men noemt deze vorm van exostose ook surfersoor of zwemmersoor.

Exostose wordt ook gebruikt in de biologie om natuurlijk gevormde benige uitsteeksels van botten van dieren aan te duiden. Een voorbeeld zijn de verhoornde delen aan de kop van sommige kikkers.


</doc>
<doc id="356514" url="https://nl.wikipedia.org/wiki?curid=356514" title="Centraalbureau voor Schimmelcultures">
Centraalbureau voor Schimmelcultures

Het Centraalbureau voor Schimmelcultures (CBS) is een onderzoeksinstituut van de Koninklijke Nederlandse Akademie van Wetenschappen (KNAW). Het onderzoeksinstituut is sinds 2000 gevestigd in De Uithof (Utrecht), daarvoor was het verdeeld over de vestigingen in Delft (in de kelders van de universiteitsgebouwen aan de Julianalaan 67A) en Baarn. Het CBS is in 1904 opgericht als een collectie levende schimmels en algen op het elfde Internationaal Botanisch Congres in Wenen. Sinds 2002 is Pedro Crous directeur van het CBS als opvolger van Dirk van der Mei. Sinds 1970 werkt Robert Samson bij het instituut. Joost Stalpers is sinds 1972 aan het instituut verbonden.

Sinds de oprichting heeft het instituut een van 's werelds grootste collecties levende schimmels, gisten en bacteriën opgebouwd. Deze collectie geldt als een internationale standaard voor microbiologen, ecologen en genetici die zich met deze organismen bezighouden.

Grofweg bestaat het instituut uit twee onderdelen: Collectiebeheer en Onderzoek. Onderzoekers van het CBS verrichten taxonomisch en evolutiebiologisch onderzoek aan schimmels. Hierbij worden vaak ook ecologische en genomische vraagstellingen betrokken. Het CBS fungeert tevens als een expertisecentrum voor vragen met betrekking tot schimmels, gisten en bacteriën vanuit wetenschap, bedrijfsleven, overheid en maatschappelijke groeperingen. Ook organiseert het CBS cursussen met betrekking tot algemene mycologie, medische mycologie en mycologie met betrekking tot voedsel en de bebouwde omgeving. Het CBS is erkend als bewaarplaats van gepatenteerde schimmels, gisten en bacteriën. Het instituut verricht op verzoek van derden identificaties van micro-organismen en adviseert bij problemen ten gevolge van schimmels en gisten.

Het CBS is verantwoordelijk voor het mycologische tijdschrift "Studies in Mycology". In samenwerking met het Nationaal Herbarium Nederland wordt het mycologische tijdschrift "Persoonia" uitgegeven. In het instituut is de bibliotheek van de Nederlandse Mycologische Vereniging gevestigd. Leden van deze vereniging kunnen hier boeken lenen en raadplegen.

Medewerkers van het CBS dragen bij aan gegevens in de Index Fungorum en het Nederlands Soortenregister. Het Centraalbureau voor Schimmelcultures en NCB Naturalis (Nederlands Centrum voor Biodiversiteit) zullen gezamenlijke faciliteiten opzetten om DNA-barcoding bij organismen te kunnen toepassen. Deze faciliteiten zullen worden gevestigd in Leiden en Utrecht.



</doc>
<doc id="356798" url="https://nl.wikipedia.org/wiki?curid=356798" title="Misoprostol">
Misoprostol

Misoprostol is een geneesmiddel dat wordt gebruikt ter voorkoming van maagzweren als gevolg van het gebruik van NSAID's en als middel om abortus provocatus te plegen door weeën op te wekken na het innemen van mifepriston als onderdeel van de abortuspil.

Misoprostol kan uteruscontracties veroorzaken die de zwangerschap kunnen afbreken. Daarom is gebruik van misoprostol tijdens zwangerschap gecontraïndiceerd. Ook gebruik tijdens lactatie wordt afgeraden, omdat niet bekend is of de actieve metaboliet misoprostolzuur overgaat in de moedermelk.

Misoprostol is een synthetische vorm van het menselijke prostaglandine E1. Het werd ontwikkeld en op de markt gebracht door G.D. Searle & Company (thans Pfizer) onder de merknaam Cytotec.

Diverse onderzoeken lopen naar de exacte dosering waarin misoprostol bij abortusindicatie moet worden gebruikt. De inzichten hierover zijn wisselend.


</doc>
<doc id="357091" url="https://nl.wikipedia.org/wiki?curid=357091" title="Boorwater">
Boorwater

Boorwater is een oplossing van 3% boorzuur in water. Het wordt vaak gebruikt als desinfecteermiddel.

Boorwater werd ook gebruikt voor ontsmetting van de huid. Heden ten dage wordt dit antisepticum vooral als oogspoelmiddel nog wel toegepast.

Omwille van de (geringe) toxiciteit van onverdund boorzuur wordt door sommige instanties het gebruik van boorwater als ontsmettingsmiddel afgeraden - er bestaat hieromtrent echter geen eenduidigheid.


</doc>
<doc id="357097" url="https://nl.wikipedia.org/wiki?curid=357097" title="Paramyxovirus">
Paramyxovirus

Paramyxovirussen ("Paramyxoviridae") is een groep virussen met een enkelstrengig, lineair RNA genoom.Ze hebben een icosahedrale structuur met een envelop. De vermeerdering van het virus gebeurt in het cytoplasma. Sommige bevatten de eiwitten neuraminidase en hemagglutinine, andere bevatten deze niet.

De familie van de Paramyxoviridae bevat 8 genera verdeel over 2 subfamilies de verdeling is als volgt:

In tegenstelling tot de Orthomyxovirussen zijn alle leden van de familie Paramyxoviridae antigeen zeer stabiel (geen antigene drifts of shifts).


</doc>
<doc id="357211" url="https://nl.wikipedia.org/wiki?curid=357211" title="Universitair Medisch Centrum Groningen">
Universitair Medisch Centrum Groningen

Het Universitair Medisch Centrum Groningen (UMCG of UMC Groningen) is een ziekenhuis in Groningen. De drie kerntaken zijn gezondheidszorg, onderwijs en onderzoek. Het ziekenhuis staat in de Groningse wijk Centrum.

Het UMCG is het samenwerkingsverband dat op 13 januari 2005 is ontstaan tussen het voormalige Academisch Ziekenhuis Groningen (AZG) en de faculteit der Medische Wetenschappen van de Rijksuniversiteit Groningen.
In Nederland zijn de universiteiten verantwoordelijk voor het onderzoek- en onderwijsbeleid en de academische ziekenhuizen zijn verantwoordelijk voor patiëntenzorg, werkplaatsfunctie en opleiding tot medisch specialist. Deze taken zijn onlosmakelijk met elkaar verbonden.

Het ziekenhuis heeft 1339 bedden en meer dan 10.000 medewerkers. Het complex ligt op loopafstand van de Grote Markt in Groningen en is daarmee nog een van de weinige grote ziekenhuizen in het centrum van een stad in Nederland. Op hetzelfde complex, maar gedeeltelijk aan de overkant van een doorgaande weg, liggen de gebouwen van de faculteit. Het ziekenhuis is één van de elf traumacentra in Nederland en beschikt over een Mobiel Medisch Team.

In 2004 én 2005 werd de voorloper, het AZG, uitgeroepen tot 'beste werkgever van Nederland non profit'. Het UMCG is de grootste werkgever van het Noorden.

Het UMCG maakt deel uit van Nederlandse Federatie van Universitair Medische Centra.

Sinds 2006 mag het als derde ziekenhuis na Erasmus MC en UMC Utrecht harttransplantaties uitvoeren. Het ziekenhuis is verder het enige ziekenhuis van Nederland waar alle orgaantransplantaties mogen worden uitgevoerd die er bestaan, het is zelfs één van de weinige ter wereld die dit mogen.

Vanaf 1614 werd het mogelijk om in Groningen medisch onderwijs te volgen op de voorloper van de Rijksuniversiteit Groningen. Er was toen echter wel een duidelijk verschil tussen de academici en de chirurgen. De academici wilden zich niet verlagen tot de bloederige dingen in de praktijk. En als een behandeling zou falen zou hun reputatie ook nog eens onderuitgaan. De academici werden daarom ook meer gezien als filosofen.

In 1797 werd door Evert Jan Thomassen à Theusink een academisch ziekenhuis gesticht, gevestigd in het Groene weeshuis. Dit stond een stukje achter de huidige Vroom & Dreesmann. Het ziekenhuis bleek echter snel te klein met zijn acht bedden, daarom werd in 1803 in het West-Indisch huis een nieuw ziekenhuis geopend met veertig bedden. Dit is het voormalige postkantoor aan de Munnekeholm. In het oude ziekenhuis was alles ook simpeler dan in het nieuwe ziekenhuis. En door het succes van de behandelingen meldden er zich steeds meer mensen bij het ziekenhuis. Ook de afdelingen waren in de loop van enkele jaren toe aan uitbreiding. In het begin was er alleen interne geneeskunde. In 1808 werden de afdelingen verloskunde en heelkunde geopend.

In 1817 dreigde in Groningen een tyfusepidemie, er werd een noodhospitaal geopend. Dit bood ruimte aan maximaal dertig patiënten. Twee jaar later werd er besloten om er een permanent ziekenhuis van te maken. Het Nosocomium Academicum, de eerste naam van het UMCG, en het Stads Armen-Ziekenhuis (noodhospitaal) gingen in 1852 samen in het Algemeen Provinciaal Stads- en Academisch Ziekenhuis (APSAZ). Het West-Indisch gebouw werd hiervoor verbouwd, en had bij voltooiing 124 bedden. Maar het geheel was alweer snel te klein, er was ook tekort aan faciliteiten zoals instrumenten en kleding. De medische wetenschap had ondertussen niet stilgestaan en er konden minder behandelingen thuis gebeuren. Dus moest men daarvoor steeds vaker naar het ziekenhuis, waar al ruimtegebrek was. In 1889 werd er uiteindelijk besloten tot de bouw van een nieuw ziekenhuis, wat veertien jaar later klaar was. Het is gebouwd op de plaats waar eerder de vestingwallen van de stad stonden. Het nieuwe complex kwam op een groot terrein van verschillende paviljoenen, deze hadden allemaal hun eigen specialismen: Heelkunde, Interne Geneeskunde, Verloskunde en Psychiatrie. Tussen de paviljoenen waren groot aangelegde tuinen, het complex voldeed in die tijd al aan allerlei eisen zoals ruimte en hygiëne. De ingang van dit complex bestaat nog steeds. Deze is gelegen aan de Oostersingel, de westzijde van het huidige complex.

Het ziekenhuis maakte in die jaren een bloeiperiode door. Door medewerkers van het ziekenhuis is de hart-longmachine ontwikkeld. In 1957 werd de eerste openhartoperatie in Nederland uitgevoerd. Door het ruim opgezette complex kon het meegroeien met de zorgvraag en de ontwikkelingen in de medische wetenschap. Er kwamen ook nieuwe afdelingen bij zoals oogheelkunde en de kinderafdeling. Doordat er steeds meer auto's kwamen, maar natuurlijk ook door nieuwbouw bleef er vrijwel niets over van de tuinen op het terrein.

Op 1 juli 1971 trad er een nieuwe wet in werking. Hierin staat beschreven wat de taken van de universiteit en wat de taken van het ziekenhuis zijn in de organisatie. Hierdoor werd het ziekenhuis een los rechtspersoon en kreeg het de naam Academisch Ziekenhuis Groningen. In de jaren zeventig werd er ook gepraat over een nieuw ziekenhuis. In andere steden kwamen de ziekenhuizen allemaal aan de rand van de stad, maar het gemeentebestuur van Groningen besloot dat het gewoon op hetzelfde terrein zou blijven. Dit was immers nog groot genoeg. Er werd ook besloten dat het uit verschillende gebouwen, recepties en ingangen moest bestaan. Maar in loop der jaren werden de plannen gewijzigd. In 1997 werd het Medisch Centrum geopend. Dit had uiteindelijk één receptie, één centrale ingang en overdekte binnenstraten.
Door de steeds nauwere samenwerking tussen de Universiteit en het ziekenhuis werd het AZG en de Faculteit der Medische Wetenschappen uiteindelijk samengevoegd op 13 januari 2005. Het kreeg toen ook de huidige naam: Universitair Medisch Centrum Groningen of kortweg UMCG. De afgelopen jaren hebben de meeste academische ziekenhuizen in Nederland een samenvoeging ondergaan met de medische faculteit van een universiteit.

Het gebouw wordt gezien als een van de mooiere ziekenhuizen in Nederland. Het ziekenhuis is verdeeld in diverse straten, overdekt met glas. Via de straten zijn de poliklinieken en verpleegafdelingen te bereiken. Het UMCG heeft de volgende straten: Fonteinstraat, Poortweg, Langstraat en de Winkelstraat. In het oorspronkelijke ontwerp zouden de straten worden voorzien van veel groen. Dit plan is uiteindelijk gedeeltelijk uitgevoerd met groen in de straten en een grote waterfontein centraal in het ziekenhuis. Lopend door het ziekenhuis doet het complex niet aan als een ziekenhuis, pas op de polikliniek en de verpleegafdelingen merkt de bezoeker dat hij zich in een ziekenhuis bevindt.

Een aantal oude gebouwen zijn behouden gebleven en hebben ook nog een functie. In het oude poortgebouw (bouwdeel 01 op het kaartje) aan de Oostersingel is nu de afdeling Bouw en Facilitair gevestigd. Dit gebouw dient ook nog als ingang, vooral voor taxi's, personeel en externe bedrijven. Het zusterhuis en het Triadegebouw (bouwdeel 22 en 64) bestaan ook nog. Hierin zijn momenteel verschillende ondersteunende diensten gevestigd, zoals ICT maar ook de polikliniek Orthodontie. Over de bouw van het centrale gebouw is vijftien jaar gedaan met de opening in 1997, maar het resultaat is er dan ook naar. Ondergronds bevinden zich twee parkeergarages met een totaal van 1800 parkeerplaatsen.

Op 13 januari 2005 werd De Brug (bouwdeel 40) geopend. Deze verbindt de medische faculteit van de universiteit met de rest van het ziekenhuis. In de hoogbouw van De Brug zijn onder andere de Raad van Bestuur, delen van de medische en facilitaire faculteiten, medische microbiologie en de apotheek gehuisvest. In de laagbouw zijn de bloedbank Sanquin, het dialysecentrum en de klinische genetica gevestigd. De laagbouw staat nog niet op de kaart, maar deze is links van bouwdeel 51.

Sinds kort is er ook een gebouw alleen voor oncologie. Dit is naast de Brug tussen bouwdeel 40 en 51. Daar zitten radiotherapie en hematologie vlakbij, en is alles voor kankerbestrijding gecentraliseerd. Er zijn ook plannen voor nieuwbouw op het Bodenterrein. Dit is aan de andere kant van de Antonius Deusinglaan. Hier zal Psychiatrie komen, dit zit nu in bouwdeel 19. Dit wordt dan afgebroken en hier komt nieuwbouw voor waarschijnlijk ondersteunende diensten zoals facilitaire dienst en ICT.

Als laatste beschikt het complex over een grote kelder waar onder anderen het eten en kleding vervoerd worden. Ook zit er een buizensysteem waarmee Buizenpost geleverd wordt. Ook beschikt het complex over een eigen energiecentrale voor het geval de energie langere tijd uit valt.

Het ziekenhuis kan als één van de weinige in de wereld alle orgaantransplantaties uitvoeren die er mogelijk zijn en is het enige in Nederland waar dat mogelijk is. Niet alleen de behandelingen als harttransplantaties en levertransplantaties, maar ook gecombineerde hart-longtransplantaties en long-levertransplantaties en zelfs stamceltransplantaties. De laatste wordt onder andere toegepast bij mensen die kwaadaardige bloedziekten hebben zoals leukemie. Orgaantransplantaties vallen onder topreferente zorg, dit is zorg die alleen in Universitaire Centra wordt geboden. Dit betekent dat er veel deskundigheid, zeer geavanceerde apparatuur en veel geld voor nodig is. Ter vergelijking: amandelen laten verwijderen op de polikliniek kost € 724,50, een longtransplantatie kost rond een half miljoen euro. (Dit is wel de totale behandeling). Niet elk ziekenhuis mag deze behandelingen uitvoeren. Hiervoor moet een ziekenhuis vergunning van het Ministerie van VWS hebben. Het UMCG heeft hier de meeste vergunningen voor, en is daarmee het grootste transplantatiecentrum in Nederland. Het ziekenhuis heeft dan ook speciale mensen in dienst om alles goed te laten verlopen. Deze zorgen ervoor dat de organen goed op hun plek komen. Er komt heel veel kijken bij een orgaantransplantatie. Het UMCG heeft een speciaal operatieteam voor het uitnemen van organen. Als er ergens in een ziekenhuis een orgaan beschikbaar komt, wordt dit team naar het betreffende ziekenhuis gestuurd om het orgaan uit te nemen. Maar er zijn ook nog andere medewerkers die bijvoorbeeld helpen bij het revalideren na een orgaantransplantatie. Deze medewerkers zorgen ervoor dat het lichaam van de patiënt het orgaan zo goed mogelijk accepteert. Bij een longtransplantatie bijvoorbeeld zijn zo'n zeventig verschillende medewerkers betrokken.
Sinds 2014 beschikt het UMCG als eerste ziekenhuis in Nederland over een orgaanperfusiekamer. Dat is een speciale operatiekamer waarin organen, die klaarliggen voor een transplantatie, langer bewaard kunnen worden.

Het traumacentrum biedt zorg aan mensen van ongevallen of geweld. Het Ministerie van VWS heeft in Nederland elf ziekenhuizen aangewezen die als traumacentrum dienen. Bij vier van deze traumacentra is een helikopter met vergunning, het UMCG is daar één van. Alle centra beschikken over een Mobiel Medisch Team (MMT). De helikopter mag sinds 2011 zowel overdag als 's nachts worden ingezet, verder beschikt het MMT over een MMT-bus. De MMT-bus kan géén patiënten vervoeren, maar de helikopter wel. Dit wordt echter niet vaak gedaan; alleen als de situatie zeer ernstig is. Reden voor het invliegen van een patiënt kan zijn: de drang van de tijd, want het gaat veel sneller (kruissnelheid 256km/h) en men heeft geen last van het verkeer. De afdeling voor traumatologie in het ziekenhuis heeft een directe lift naar het operatiecentrum van het UMCG. Als er een patiënt binnenkomt met het MMT-team is het soms zo ernstig dat er zo snel mogelijk geopereerd moet worden. Deze lift staat dan ook in verbinding met het ambulancecentrum in de kelder, de centrale spoed opvang (CSO) en het operatiecentrum.

Het UMCG heeft allerlei specialismen in huis. Eigenlijk zijn dit de gewone afdelingen zoals in elk ziekenhuis, maar ook de afdelingen neurochirurgie, oncologie, thoraxchirurgie, neonatologie en psychiatrie. Dit zijn allemaal specialistische afdelingen.
Er zijn ook nog meer specialismen op topreferent niveau. Deze worden alleen aangeboden in Universitair Medische Centra, zoals het UMCG. Deze specialismen zijn:

Deze behandelingen worden alleen op UMC's uitgevoerd, omdat ze alleen daar genoeg kennis in huis hebben dankzij de universiteit.

Het ziekenhuis kwam in september 2004 internationaal in het nieuws naar aanleiding van het controversiële Groningen-protocol dat door het OM in Groningen werd goedgekeurd. Dit protocol regelt de voorwaarden en gedragsregels waaronder een groep artsen over kan gaan tot actieve levensbeëindiging bij jonge kinderen en pasgeborenen zonder dat zij hiervoor vervolging door het Openbaar Ministerie hoeven te vrezen.



</doc>
<doc id="357752" url="https://nl.wikipedia.org/wiki?curid=357752" title="Endospore">
Endospore

Sommige gram-positieve bacteriën vormen als reactie op voedselgebrek endosporen. De duur van het proces van sporevorming is zeer soortafhankelijk. Een tekort aan Guaninenucleotiden in het cytoplasma van de vegetatieve bacteriecel zorgt voor een tweedeling van het protoplasma met aansluitend een endocytose-achtig proces, dat de spore vormt. Het DNA wordt gerepliceerd en het membraan of sporeseptum begint zich door instulping van het moedercelmembraan tussen een DNA-molecuul en de rest van de cel met het andere DNA-molecuul te vormen. Het plasmamembraan van de moedercel omgeeft het sporeseptum en vormt een dubbelmembraan om het DNA. De nu gevormde structuur wordt een voorspore genoemd. Tijdens het voorgaande proces wordt calciumdipocolinaat in de voorspore gevormd. Tot slot wordt de schors gevormd en de rest van de vegetatieve bacteriecel afgebroken. De endospore bevat nog maar 10 tot 30 % water in vergelijking met een bacteriecel.

De endospore heeft een meerlagig omhulsel en een laag watergehalte. De volgende lagen worden onderscheiden van buiten naar binnen:

Om de sporemantel ligt een dunne laag bestaande uit eiwitten, die het exosporium wordt genoemd. De sporemantel bestaat uit keratine met veel dwarsverbindingen en laagjes met spore-specifieke eiwitten, die daardoor ondoordringbaar is voor vele toxische (schadelijke) moleculen. Ook bevat deze laag waarschijnlijk enzymen, die bij de kieming van de spore een rol spelen. De schors ligt onder de sporemantel en bestaat uit peptidoglycaan. Onder de schors bevindt zich de kernwand die de protoplast van de kern van de endospore omsluit. De kern bevat normale celstructuren, zoals DNA en ribosomen, die echter metabolisch (levensproces) gezien inactief zijn. De kern bevat tot 15% calciumdipicolinaat, een karakteristieke stof, die in vegetatieve cellen niet voorkomt. Daarnaast wordt het DNA van de endosporen beschermd door SASP (small acid soluble spore protein = kleine in zuur oplosbare spore-eiwitten), dat tevens de energie voor de kieming levert.

Een endospore is moeilijk te vernietigen en kan niet alleen hoge temperaturen overleven, maar ook droogte, straling en extreme pH-waarden. Bij het pasteuriseren van melk (verhitting tot 80 °C) worden de actieve melkzuurbacteriën gedood, maar de bacteriën die toevallig als endospore aanwezig zijn overleven deze behandeling. De houdbaarheid wordt hierdoor wel verlengd, maar de sporen bouwen snel aan een nieuwe bacteriepopulatie. Pas na steriliseren van de melk, waarbij tot 120 °C wordt verhit, sterven ook de sporen, en wordt de melk lang houdbaar.
Blikgroenten moeten daarom ook boven de 120 °C verhit worden. Bij onvoldoende sterilisatie gaan de blikken anders door bacteriegroei na een poosje bol staan. Endosporen kunnen in rust zeer lang overleven. Zo werd in de maag van een in barnsteen ingesloten bij na meer dan 25 miljoen jaar nog levende endosporen gevonden.
In 1985 werden voor het eerst zeer hitte resistente sporen van de Highly heat-resistent sporeformer (HHRS) in UHT-melk aangetroffen in Italië en Oostenrijk. Deze bacterie is nog niet in Nederland aangetroffen.

Activering van de endospore gebeurt als de omgeving voor de bacterie gunstiger wordt. Na de activering volgt de kieming en uitgroei. De activering treedt waarschijnlijk op door verhitting (hitteschok). Calcium, dipicolinezuur en stukjes mucopeptide worden uitgescheiden en de schors wordt afgebroken. De levensprocessen (metabolische processen) komen na de activering weer opgang, de sporemantel scheurt of wordt door de endospore geabsorbeerd en de endospore zwelt op. Bij de verdere uitgroei wordt een celwand gevormd en de sporemantel afgestoten. De uitgroei duurt 1 tot 2 uur.

De sporen zijn te zien met een malachietgroen-kleuring. Bij deze kleuring zijn de sporen groen zichtbaar, terwijl de vegetatieve vormen rood gekleurd zijn.

Bekende endosporenvormers zijn vele soorten uit het geslacht "Bacillus" en "Clostridium", speciaal "Bacillus anthracis" (miltvuur), "Clostridium botulinum" (botulisme) en "Clostridium tetani" (tetanus). Maar ook soorten uit andere geslachten zoals "Desulfotomaculum", "Sporolactobacillus", "Sporosarcina" uen "Thermoactinomyces" kunnen endosporen vormen. Ze behoren allemaal tot de Firmicutes.


</doc>
<doc id="357825" url="https://nl.wikipedia.org/wiki?curid=357825" title="Farmacopee">
Farmacopee

Een farmacopee is een officieel handboek met voorschriften voor de analyse van geneesmiddelen.
In de farmacopee, een van staatswege uitgegeven handboek, zijn de standaardeisen geformuleerd waaraan farmaca en de preparaten ervan bereid ervan moeten voldoen. De samenstelling van het handboek berust bij een van staatswege benoemde commissie. Er is in 1964 in Europees verband besloten dat er een Europese Farmacopee moest komen. De eerste Farmacopee werd 3 jaar later gepubliceerd:

Tussendoor worden regelmatig supplementen gepubliceerd, ook deze zijn dan vanaf een bepaalde datum geldig.
De Europese Farmacopee wordt in het Engels en Frans gepubliceerd, er zijn ook officiële vertalingen in het Duits en Spaans beschikbaar. Er is wel een Nederlandstalige farmacopee maar alleen de Europese farmacopee wordt gezien als de maatstaf.

In Nederland is de Europese Farmacopee rechtsgeldig, er wordt geen Nederlandse Farmacopee meer uitgegeven. In de Europese Farmacopee staan alleen grondstoffen vermeld. Per stof of farmacon is beschreven hoe de stof eruitziet, wat de eigenschappen van deze stof en zijn en aan welke kwaliteitseisen (gehalte, onzuiverheden) deze moet voldoen. In de Britse Farmacopee staan ook preparaten beschreven, zoals paracetamoltabletten of zinkoxidezalf. Per preparaat is aangegeven aan welke eisen deze moet voldoen. Er is geen bereidingswijze gegeven: elke manier die leidt tot een preparaat dat voldoet aan de beschreven eisen is een goede manier. 

Binnen Nederland geldt dat geneesmiddelen moeten voldoen aan de eisen van de geldende farmacopee. Omdat regelmatig wijzigingen worden aangebracht, moeten fabrikanten steeds controleren of de stof of het preparaat dat zij op de markt brengen nog wel aan de huidige eisen voldoet. Als een stof niet beschreven is in de Europese Farmacopee, moet gekeken worden of de stof wel in een andere farmacopee beschreven staat. Als dat zo is, is die eis rechtsgeldig. Buiten de Europese en de Britse farmacopee wordt in Nederland veel naar de Amerikaanse Farmacopee en de Japanse Farmacopee gekeken.

In het Formularium der Nederlandse apothekers staan veel gestandaardiseerde bereidingen beschreven. In dit boek worden stoffen met de Latijnse naam genoteerd om aan te geven dat het gaat om stoffen van farmacopee-kwaliteit.



</doc>
<doc id="357844" url="https://nl.wikipedia.org/wiki?curid=357844" title="Loperamide">
Loperamide

Loperamide is een medicijn dat wordt gebruikt tegen diarree. Bekende merken zijn Imodium™ en Diacure™.
Dit opiaatderivaat bezet de opiaatreceptor in de darm waardoor onder meer de peristaltische bewegingen van de darm verminderen. Loperamide verhoogt ook de spiertonus van de dunne darm en de colon waardoor (zeer dunne) ontlasting makkelijker opgehouden kan worden. Omdat de peristaltiek vermindert stopt niet alleen de diarree, maar ook de verdere spijsvertering. Loperamide geneest de oorzaak voor de diarree niet. In het algemeen is er geen behandeling van diarree nodig; het middel moet daarom alleen worden gebruikt als er een noodzaak voor is. Diarree als gevolg van bepaalde vergiftigingen of invasieve organismen zijn belangrijke contra-indicaties. Ook bij kinderen jonger dan 2 jaar wordt het middel niet meer toegepast. Bij kinderen tussen 2 en 8 jaar moet het gebruik van loperamide worden gecombineerd met een oraal rehydratiemiddel (ORS). 

De bijsluiter geeft beperkingen aan bij zwangerschap en borstvoeding. Er is nog weinig over bekend of gebruik van loperamide tijdens de zwangerschap schadelijk is. Loperamide komt in kleine hoeveelheden in de moedermelk terecht, waardoor gebruik tijdens de borstvoedingsperiode gecontraïndiceerd is.

Loperamide werd ontwikkeld door Janssen Pharmaceutica.




</doc>
<doc id="357951" url="https://nl.wikipedia.org/wiki?curid=357951" title="Daniël de Moulin">
Daniël de Moulin

Daniël de Moulin (Buitenzorg, 12 september 1919 - Boxtel, 9 februari 2002) was een Nederlandse chirurg, hoogleraar geschiedenis van de geneeskunde aan de Katholieke Universiteit Nijmegen en Nederlandse verzetsstrijder tijdens de Tweede Wereldoorlog. 

Daan de Moulin werd geboren in 1919 in Buitenzorg, Nederlands-Indië. Na het eindexamen lyceum behaald te hebben in Batavia reist hij naar Nederland waar hij geneeskunde gaat studeren aan de Rijksuniversiteit Utrecht en zich aansluit bij studentenvereniging Unitas. Na de sluiting van de vereniging in 1941, gaat de vereniging ondergronds. Op 15 mei 1942 wordt De Moulin door de Rector Connie van der Capellen geïnstalleerd als preses van het College van Ephoren, de verzetsraad van Unitas S.R.. Hij neemt tevens zitting in de Utrechtse studentenverzetsraad, de Raad van vertegenwoordigers.

Begin 1943 besluit De Moulin naar Engeland uit te wijken. Door zijn actieve rol in het studentenverzet tijdens de Tweede Wereldoorlog en zijn weigering de loyaliteitsverklaring voor studenten te ondertekenen, werd de grond hem te heet onder de voeten. Op 3 mei 1943 begint hij, samen met Lodewijk Parren en Rolande Kloesmeijer, zijn reis door België, Frankrijk, Spanje en Portugal en op 28 oktober 1943 arriveert hij in Londen. In Londen wordt hij gevraagd zich aan te sluiten bij de geheime dienst, maar vanwege zijn geboorteplaats neemt hij dienst in het KNIL en reist als sergeant Infanterie af naar Australië waar hij vecht tegen de Japanse bezetter van Nederlands-Indië. Op 18 juni 1946 keert hij terug in Nederland waar hij afzwaait als reserve tweede luitenant der Infanterie Speciale Diensten.

In september 1946 hervat hij zijn studie in Utrecht en is hij actief betrokken bij de wederopbouw van Unitas. Als Orde-Praefect is hij de drijvende kracht achter de heroprichting van het Collegium Illustrissimum Hermandad. In 1950 behaalt hij het artsexamen. De Moulin werkt van 1950 tot 1958 als chirurg in opleiding en chirurg aan het St. Elisabeth Ziekenhuis Tilburg en is daarna lange tijd, van 1958 tot 1979 Algemeen chirurg aan het St. Liduina Ziekenhuis te Boxtel. In die tijd promoveert hij ook (in 1964) cum laude bij Professor Moeys en gaat hij vanaf dat moment tot 1971 ook lesgeven als Lector algemene chirurgie te Nijmegen. Vanaf 1971 tot 1979 is zijn lectoraat "de geschiedenis der Geneeskunde" en van 1979 tot 1989 is hij hoogleraar op dat onderwerp te Nijmegen. De Moulin was tussen 1968 en 1972 ook voorzitter en redacteur van de landelijke wetenschapshistorische vereniging GEWINA en ontving in 1987 de Erepenning in goud van Nederlandse Vereniging voor Heelkunde. In 1988 wordt De Moulin tijdens een studiereis in Amerika overvallen en raakt hierdoor blijvend invalide. Een jaar later, in september 1989, neemt hij officieel afscheid als hoogleraar tijdens een voor hem georganiseerd symposium over de geneeskunde in Nederlands-Indië. De Moulin overlijdt te Boxtel in 2002 op 82-jarige leeftijd.

In mei 2005 verscheen van de hand van Hylke Faber (1981) en Pieter Stolk (1978) het artikel "Het vuur smeulende houden onder de asch" over zijn verzetsactiviteiten in de oorlog. Een jaar later publiceerden zij een editie van het Engelandvaardersdagboek van De Moulin, dat in de nalatenschapschap van zijn weduwe werd ontdekt, onder de titel "Wij zijn niet bang, tenminste, niet erg". Het eerste exemplaar werd op 10 mei door Hans Blom, directeur van het Nederlands Instituut voor Oorlogsdocumentatie, overhandigd aan Erik Hazelhoff Roelfzema. De tweede druk van het boek werd begin 2015 gepubliceerd.

Fragment uit "Wij zijn niet bang, tenminste, niet erg"
'… al gauw kwamen we een blonde man op een fiets tegen, die later bleek de Hollandsche Gestapoman te zijn. Nadat hij ons gepasseerd was, draaide hij om en haalde ons heel langzaam rijdend weer in, met de kennelijke bedoeling om te hooren welke taal we spraken. Daarna draaide hij weer om en reed weg, maar toen we even later omkeken, zagen we dat hij langzaam achter ons aan reed. Er was geen twijfel aan, we werden gevolgd. Deze gewaarwording, hoewel sensationeel, is beslist niet prettig. Dit gevoel krijgt wel een climax als je in een restaurant aangekomen en aan een tafel gezeten bent, even later dezelfde man binnen ziet komen en hij, nadat hij je gezien heeft, de telefooncel binnenstapt. We waren ervan overtuigd dat we er bij waren en verwachtten ieder oogenblik onze arrestatie. Gek, op dat oogenblik waren we heel rustig en bespraken al nonsens verkopende hoe we de Duitschers bij het verhoor het best konden treiteren.'




</doc>
<doc id="358025" url="https://nl.wikipedia.org/wiki?curid=358025" title="Bilateraal (anatomie)">
Bilateraal (anatomie)

Bilateraal is een term uit de anatomie.

Het dient ter aanduiding van twee lichaamsonderdelen die zich ten opzichte van een gezamenlijk referentiepunt (bijvoorbeeld de lichaamsmediaan) aan beide zijden hiervan bevinden.

In de praktijk wordt de term meestal gebruikt ter aanduiding van aandoeningen. Een voorbeeld: bilaterale tennisellebogen. Dit betreft een ontsteking van zowel de linker- als de rechterelleboog.

Gelijkwaardige termen zijn "ipsilateraal" en "contralateraal".


</doc>
<doc id="359025" url="https://nl.wikipedia.org/wiki?curid=359025" title="Hepatitis B">
Hepatitis B

Hepatitis B is een leverontsteking die wordt veroorzaakt door het hepatitis B-virus dat behoort tot de familie van de zogenaamde Hepadnaviridae. Hepadna-virussen hebben een sterke voorkeur om zich te nestelen in levercellen, maar zeer kleine hoeveelheden van deze virussen kunnen ook worden aangetoond in bijvoorbeeld de nieren en de alvleesklier. In andere organen dan de lever veroorzaakt het hepatitis B-virus echter geen schade. De levercelschade wordt overigens toegebracht door het afweersysteem, niet door het virus. Symptomen van acute hepatitis B zijn leverontsteking, braken en geelzucht. Chronische hepatitis B kan leiden tot levercirrose en leverkanker. Hepatitis B-infectie is te voorkomen door vaccinatie.

Een infectie met het hepatitis B-virus kan zowel acuut (self-limiting) als chronisch (langdurend) zijn. Personen met een acute infectie klaren het virus doorgaans binnen enkele weken tot maanden.

De kans dat kinderen de infectie klaren is echter kleiner. Meer dan 95% van de volwassenen of oudere kinderen die geïnfecteerd worden zullen volledig herstellen. Dit herstel kenmerkt zich door het ontwikkelen van immuniteit voor het virus. Neonati (baby's van 1-30 dagen oud), die het virus via de moeder ontvangen, klaren het virus echter in slechts 5% van de gevallen. De infectie evolueert bij hen dus doorgaans naar chroniciteit. Kinderen die geïnfecteerd raken tussen het eerste en het zesde levensjaar zijn in 70% van de gevallen in staat de infectie te klaren.
Een acute infectie met het virus leidt tot het beeld van acute virale hepatitis. Aanvankelijk wordt dit beeld gekenmerkt door misselijkheid, verminderde eetlust, braken, jeuk, matige koorts, donkere urine en vermoeidheid. Geelzucht ontwikkelt zich in ongeveer een derde van de gevallen. Bij kinderen ligt dit percentage nog lager. De ziekte houdt enkele weken/ maanden aan waarna een graduele verbetering optreedt. In enkele gevallen komt een ernstigere, levensbedreigende vorm voor (fulminante hepatitis) waarbij zich leverfalen ontwikkelt. Daarnaast kan de ziekte ook volledig asymptomatisch verlopen. De incubatietijd tussen infectie met het virus en de klachten ligt ongeveer tussen de 1 en 6 maanden.

Chronische hepatitis B kan na een infectie met het hepatitis B-virus ontstaan als het lichaam niet in staat is het virus te klaren. Je spreekt (per definitie) pas van een chronische hepatitis B als deze langer dan 6 maanden aanwezig is. Als een volwassen persoon geïnfecteerd raakt met hepatitis B-virus, dan is de kans dat hij/zij chronische hepatitis B krijgt 5-10%.

De chronische infectie met het hepatitis B-virus kan zowel asymptomatisch zijn (in het merendeel van de gevallen) als gekoppeld zijn aan een chronische ontsteking van de lever (chronische hepatitis). Als er klachten aanwezig zijn, zijn deze doorgaans mild van aard zoals moeheid, pijn ter hoogte van de lever en spier- en gewrichtspijnen. De chronische ontsteking kan na meerdere jaren leiden tot cirrose. Chronische hepatitis verhoogt de incidentie van leverkanker (hepatocellulair carcinoom). Chronische dragers wordt ontraden alcohol te gebruiken wegens het toegenomen risico op cirrose en leverkanker.

De klachten nemen in ongeveer 1 tot 3 maanden weer af; alleen de moeheid kan soms langer aanhouden. Ongeveer 90-95% van de patiënten geneest hierna van de infectie, bij kinderen ligt dit percentage lager. In ongeveer 1% van de patiënten met een acute hepatitis B-infectie ontstaat er echt falen van de lever; deze is dan niet in staat voldoende te functioneren en vaak is dan een levertransplantatie noodzakelijk. Bij een co-infectie met het hepatitis D-virus is de kans op een fulminante hepatitis groter. Het hepatitis D-virus heeft altijd het hepatitis B-virus nodig om zich te kunnen vermenigvuldigen.

Vanwege het ontwikkelen van nieuwe therapieën bij de behandeling van leukemie en immunosuppressie bij orgaantransplantatie werd in de afgelopen jaren in enkele gevallen een reactivering van een oude, geklaarde hepatitis B-infectie waargenomen. Daarnaast werden ook reactiveringen van het virus bij gevallen van aids in een gevorderd stadium beschreven. De oorspronkelijke infectie lag in enkele gevallen tientallen jaren terug. Bij deze patiënten werden voor de reactivatie de klassieke serologische markers gevonden die wijzen op een doorgemaakte maar geklaarde infectie (anti-HBc en anti-HBs-positief, zie diagnostiek). Een dergelijke reactivering verloopt vaak zeer ernstig, met name wanneer de immunosuppressie gereduceerd wordt (bijvoorbeeld bij het beëindigen van chemotherapie of succesvolle hiv-therapie). Door de fulminante immuunreactie ondervindt de lever ernstige beschadiging. Het optreden van dergelijke symptomen wordt ook het immuunreconstitutiesyndroom genoemd.

Voornamelijk patiënten die een nier- of beenmergtransplantatie ondergingen en patiënten met acute myeloïde leukemie lopen risico op reactivering van het virus. Een behandeling met nucleoside-analogen gedurende enkele weken tot maanden is bij een aangetoonde reactivering aangewezen.

De reactivering van het virus wijst erop dat het virus (net zoals een retrovirus) in een rusttoestand kan overgaan en niet uit alle cellen wordt geëlimineerd. Het reactiveren van het virus is echter een zeer zeldzame gebeurtenis.

Het hepatitis B-virus interfereert hoofdzakelijk met de leverfunctie door zich te repliceren in de levercellen (hepatocyten). Tijdens een infectie veroorzaakt het immuunsysteem van de drager zowel hepatocellulaire beschadiging als het klaren van het virus. De beschadiging van de levercellen ontstaat door cytotoxische T-lymfocyten. Deze T-lymfocyten doden geïnfecteerde cellen en produceren antivirale cytokines die het virus elimineren. Naast de T-lymfocyten spelen antigeen-aspecifieke ontstekingscellen en bloedplaatjes ook een rol bij de leverbeschadiging. De bloedplaatjes worden geactiveerd door de ontsteking en helpen bij de accumulatie van de lymfocyten in de lever.

De tests die het hepatitis B-virus opsporen maken gebruik van bloedplasma of serum. Een eerste manier is het testen op de aanwezigheid van virale antigenen (eiwitten geproduceerd door het virus). Een alternatieve manier is het controleren op de aanwezigheid van specifieke antilichamen die geproduceerd worden door de drager van het virus. De interpretatie van deze tests is echter complex.

Het hepatitis B-surface-antigeen (HBsAg) wordt het meest gebruikt om de aanwezigheid van de infectie te peilen. Dit is het eerste virale antigeen dat gedetecteerd kan worden tijdens een infectie. Tijdens de vroege fase van de infectie, of later, wanneer het immuunsysteem het antigeen geklaard heeft, is het mogelijk dat dit antigeen niet (meer) aanwezig is. Elk viruspartikel bestaat echter uit een intern "kernpartikel" dat het virale genoom omgeeft. Dit kernpartikel bestaat uit 180 tot 240 kopieën van het kerneiwit dat gekend staat als het hepatitis B-core-antigeen (HBcAg). HBcAg is enkel aantoonbaar in de geïnfecteerde levercellen en niet in het bloed. Tijdens het tijdsvenster waarin het immuunsysteem van de drager succesvol het virus aan het klaren is, zijn IgM antilichamen tegen dit HBcAg vaak het enige serologische bewijs dat de ziekte aanwezig is.

Kort na het verschijnen van het HBsAg verschijnen HBV-DNA, DNA-polymerase en eventueel het hepatitis B-e-antigeen (HBeAg). De aanwezigheid van het HBeAg in het serum van de drager wordt geassocieerd met actieve virusreplicatie en een verhoogde besmettelijkheid. Deze actieve replicatie kan een chronische leverontsteking veroorzaken die leidt tot leverinsufficiëntie en cirrose. Er zijn echter varianten van het virus die dit e-antigeen niet produceren. Tijdens het natuurlijke beloop van de infectie is het mogelijk dat dit HBeAg geklaard wordt en er antilichamen tegen dit e-antigeen verschijnen (Anti-HBe). Deze klaring gaat gewoonlijk gepaard met een sterk daling van de virusreplicatie en besmettelijkheid.

Wanneer de drager de infectie kan klaren zal het HBsAg geleidelijk aan niet meer te detecteren zijn. Deze fase wordt gevolgd door het verschijnen van IgG antilichamen tegen het hepatitis B-surface-antigeen en het core-antigeen, (anti-HBs en anti-HBc IgG). Een persoon die negatief test op het HBsAg, maar positief voor anti-HBs, heeft de infectie geklaard of is succesvol gevaccineerd.

Individuen die gedurende zes maanden positief blijven voor HBsAg worden beschouwd als chronische hepatitis B-dragers. Deze dragers hebben mogelijkerwijs chronische hepatitis B wat zich kan weerspiegelen in een verhoogde waarde voor serum alanineaminotransferase en leverontsteking. Dragers die negatief zijn voor HBeAg, en voornamelijk wanneer de ziekte in het volwassen leven verworven werd, hebben een lage virusreplicatie. Bijgevolg hebben ze een verlaagd risico op complicaties op de lange termijn.

Tabel:" Frequente serologische bevindingen en hun diagnostische interpretatie (de voor de diagnose niet noodzakelijke parameters staan tussen haakjes)."
Tabel: "Zeldzame serologische bevindingen die verder onderzoek in een gespecialiseerd labo benodigen"

Het hepatitis B-virus wordt van mens op mens overgedragen door blootstelling aan geïnfecteerd bloed of lichaamsvloeistoffen die bloed bevatten. Enkele mogelijke vormen van transmissie zijn onbeschermd seksueel contact (als dusdanig valt hepatitis B dan ook onder de SOA's.), bloedtransfusies, hergebruik van gecontamineerde naalden en verticale transmissie van moeder naar kind. Zonder ingrijpen heeft een moeder die positief test voor het hepatitis B-surface-antigeen (HBsAg) een risico van 20% op het doorgeven van de infectie aan haar kind. Het risico wordt 90% wanneer de moeder positief test op het hepatitis B-e-antigeen (HBeAg). Het virus wordt mogelijk overgedragen tussen gezinsleden door contact van besmette secreten of speeksel met de slijmvliezen of de eventueel beschadigde huid van de ontvanger. Minstens 30% van de gerapporteerde hepatitis B-gevallen bij volwassenen kan niet geassocieerd worden met een risicofactor.

De belangrijkste manier van overdracht wordt weerspiegeld in de prevalentie van een chronische hepatitis B-infectie in een bepaald gebied. In gebieden met een lage prevalentie zoals West-Europa, Australië en de Verenigde Staten, waar minder dan 2% van de bevolking geïnfecteerd is, zijn intraveneus druggebruik en onbeschermd seksueel contact de primaire manier van overdracht. Toch zijn in deze gebieden ook andere factoren (zoals een chirurgische ingreep) belangrijk. In gebieden met een gemiddelde prevalentie zoals Oost-Europa, Rusland en Japan, waar 2 à 7% van de bevolking chronisch geïnfecteerd is, wordt de ziekte voornamelijk tussen kinderen overgedragen. In gebieden met een hoge prevalentie zoals China en Zuidoost-Azië gebeurt de overdracht meestal van moeder op kind (verticaal) via de placenta. Toch is in andere gebieden met een hoge prevalentie zoals in Afrika de overdracht van kind op kind eveneens een significante factor.

Het virus kan ook buiten de mens enige tijd overleven; wel is de mens de enige gastheer van het virus. Het hepatitis B-virus kan niet van dier op mens worden overgedragen. Experimenteel blijkt het echter mogelijk om een paar soorten apen te infecteren met het hepatitis B-virus.

Omdat het virus relatief makkelijk kan worden overgedragen van mens tot mens moeten gezinsleden van mensen met hepatitis B zich laten inenten om zo verdere verspreiding te voorkomen. Andere risicofactoren zijn tatoeages, piercings en acupunctuur met geïnfecteerd gereedschap. Met name in het verleden waren bloedtransfusies en operaties ook een risicofactor voor het krijgen van hepatitis B.

In Nederland heeft naar schatting ca. 2-3% van de bevolking hepatitis B doorgemaakt, bij de screening van zwangeren in Nederland wordt bij ongeveer 0.4% een hepatitis B-dragerschap ontdekt. Bij deze screening wordt bloed getest op de aan- of afwezigheid van HBsAg (Hepatitis B-surface-antigeen). Meestal zijn de dragers vrouwen van buitenlandse afkomst, omdat in hun land van herkomst veel meer hepatitis B voorkomt.

Het hepatitis B-virus is een belangrijk gezondheidsprobleem in de gehele wereld. Naar schatting is ongeveer 1/3 van de gehele wereldbevolking, dus ongeveer 2 miljard mensen met het virus in aanraking gekomen. Ongeveer 400 miljoen mensen zijn ook daadwerkelijk chronische geïnfecteerd en hebben dus chronische hepatitis B. Jaarlijks sterven er in de wereld ongeveer 1 miljoen mensen aan de gevolgen van chronische hepatitis B. Om deze sterfte te verkleinen is adequate behandeling van chronische hepatitis B noodzakelijk. Hiermee kan de hoeveelheid mensen die sterven ten gevolge van de ziekte worden verminderd. Chronische hepatitis B komt het meest voor in Zuidoost-Azië, China, sub-Sahara Afrika en het gebied rond de Amazone in Zuid-Amerika. In landen waar chronische hepatitis B veel voorkomt, worden veel mensen geïnfecteerd met het virus tijdens de bevalling of als ze kind zijn. Landen waar het minder frequent voorkomt zijn landen in Zuid-Europa, het Midden-Oosten en Japan. In Noord-Amerika, Noord- en West-Europa en Australië komt de ziekte het minst voor en wordt het vooral gezien bij immigranten en de zogenaamde risicogroepen (intraveneuzedrugsgebruikers, mensen met veel wisselende seksuele partners, homoseksuelen).

In de afgelopen jaren is er veel vooruitgang geboekt in het zoeken naar nieuwe geneesmiddelen voor de behandeling van chronische hepatitis B. Er zijn twee groepen geneesmiddelen geregistreerd voor de behandeling:

Een acute hepatitis B-virusinfectie vereist doorgaans geen behandeling omdat het merendeel van de patiënten spontaan geneest . Vroegtijdige antivirale behandeling is geïndiceerd bij minder dan 1% van de patiënten met acute hepatitis B bij wie de infectie fulminant verloopt of bij diegenen die immunodeficiënt zijn. Anderzijds kan behandeling van de chronische infectie noodzakelijk zijn om het risico op cirrose en leverkanker te reduceren. Chronisch geïnfecteerde individuen met constant verhoogde niveaus van serum alanineaminotransferase (een marker van leverschade) en HBV-DNA komen in aanmerking voor therapie.

Geen van de beschikbare medicijnen zijn in staat de infectie helemaal te klaren, ze kunnen echter het virus weerhouden te repliceren en bijgevolg het ontwikkelen van cirrose en leverkanker tot staan te brengen. De behandeling omvat direct antivirale middelen (zoals lamivudine, adefovir, entecavir, telbivudine en tenofovir) en immunomodulatoren (medicijnen die het afweersysteem beïnvloeden) zoals interferon-α. De reactie op de therapie is variabel en wordt waarschijnlijk veroorzaakt door het virale genotype en de erfelijke kenmerken van het individu dat de therapie ontvangt.

Vaak wordt als eerste keus bij chronische hepatitis B een behandeling met (PEG-)interferon overwogen omdat hiermee de grootste kans op blijvende respons wordt bereikt. De behandeling met peginterferon duurt één jaar en leidt bij ongeveer een derde van de patiënten tot een blijvende respons. Dat wil zeggen dat het virus nog wel aanwezig is, maar sterk wordt geremd door het afweersysteem. Er is dan geen ontsteking meer in de lever en er is geen verdere behandeling nodig. Bij ongeveer 4-7% van de patiënten treedt verlies van het HBsAg op, wat wel wordt gezien als genezing. Bij patiënten met blijvende respons neemt de kans op genezing nog verder toe na langere tijd. Een nadeel van behandeling met peginterferon is dat het medicijn door middel van spuitjes (als bij suikerziekte) door de patiënt toegediend moet worden. Ook geeft het vaak bijwerkingen als een griepachtig gevoel, haaruitval, prikkelbaarheid (snel boos worden) en somberheid. Het grootste voordeel is dus dat de behandeling één jaar duurt en er een kans is op blijvende respons en genezing.

Behandeling met de nucleos(t)ide analogen (lamivudine, adefovir, entecavir, telbivudine of tenofovir) zorgt voor een sterke remming van de aanmaak van nieuwe virussen. Hierdoor verdwijnt ook de ontsteking van de lever. Met de nieuwste generatie medicijnen kan bij vrijwel alle patiënten het virus effectief geremd worden en de ontsteking van de lever gestopt door middel van langdurige behandeling. Een nadeel is dat men deze medicijnen langdurig, mogelijk levenslang moet gebruiken. Als het medicijn niet meer ingenomen wordt, valt de remming op het virus weg en zal de hoeveelheid virus en vaak ook de leverontsteking weer toenemen. Een belangrijk probleem van lamivudine is de kans op resistentie tegen het medicijn. Na 5 jaar is circa 75% van de patiënten resistent tegen lamivudine, waardoor het medicijn het virus niet meer kan remmen. Vaak resulteert dit weer in leverontsteking. Met de nieuwe medicijnen is dit risico veel lager. Na 4 jaar behandeling met entecavir is minder dan 1% van de patiënt resistent geworden, tenofovir laat soortgelijke resultaten zien. Het grote voordeel van deze medicijnen is dat ze dagelijks in de vorm van een tablet genomen worden en vrijwel geen bijwerkingen geven. Op 25 februari 2005 keurde de Europese Commissie het middel Pegasys goed voor de behandeling van hepatitis B. In 2006 is entecavir (Baraclude) goedgekeurd voor de behandeling van hepatitis B en in 2007 telbivudine (Sebivo).

Pasgeboren kinderen van moeders die het hepatitis B-virus dragen moeten behandeld worden met antilichamen tegen het virus (hepatitis B-immunoglobuline, of HBIg). Wanneer de antistoffen en het vaccin binnen twaalf uur na de geboorte worden toegediend kan men het risico op een virusbesmetting reduceren met 95%. Deze therapie staat moeders toe op een veilige manier borstvoeding te geven. Een klein deel van de kinderen heeft echter wel een hoger risico op hepatitis B-infectie ondanks vaccinatie. Dit komt doordat de moeder een zeer hoge concentratie van het hepatitis B-virus in haar bloed heeft. Bij deze moeders kan in de laatste weken van de zwangerschap behandeling met lamivudine gegeven worden om de kans op infectie bij het kind te verminderen.

Er bestaan vaccins tegen hepatitis B. In 1991 heeft de wereldgezondheidsorganisatie (WHO) alle landen opgeroepen om voor 1997 een algemene hepatitis B-vaccinatie in te voeren. In Nederland werden desondanks alleen risicogroepen gevaccineerd maar sinds 1 augustus 2011 is dit omgezet in een algemene hepatitis B vaccinatie bij baby's waarbij bepaalde risicogroepen (bijvoorbeeld lijders aan hemofilie) ook een hepatitis B vaccinatie wordt aangeboden. De meeste andere Europese landen hadden al eerder gevolg gegeven aan deze oproep van de WHO en hun vaccinatieprogramma's overeenkomstig aangepast.
Na vaccinatie ontstaat bij de grote meerderheid van de gevaccineerden anti-HBsAg, dit zijn antistoffen gericht tegen het hepatitis B-surface-antigeen (vroeger bekend onder de naam Australië-antigeen). Deze antistoffen beschermen tegen infectie met het hepatitis B-virus. Door de vaccinatie wordt geen anti-HBcAg (antistoffen tegen hepatitis B-core-antigeen) aangemaakt, in tegenstelling tot de mensen die een echte virale hepatitis B hebben doorgemaakt.

Hepatitis B is in Nederland een meldingsplichtige ziekte in groep B2 van de wet Publieke Gezondheid. Ook als chronisch dragerschap voor het eerst wordt vastgesteld moet dit gemeld worden bij de lokale GGD. In principe wordt dit altijd gevolgd door contactonderzoek en bronopsporing van bv. de sekspartner(s) van de patiënt.

In Vlaanderen is hepatitis B een ziekte die gemeld moet worden bij de afdeling Toezicht Volksgezondheid van het Agentschap Zorg en Gezondheid volgens bijlage 2 van het "Besluit van de Vlaamse regering tot wijziging van het besluit van de Vlaamse regering van 19 april 1995 tot uitvoering van het decreet van 5 april 1995 betreffende de profylaxe van besmettelijke ziekten".


</doc>
<doc id="359176" url="https://nl.wikipedia.org/wiki?curid=359176" title="Coassistent">
Coassistent

Een coassistent is een student geneeskunde / geneeskundestudent die praktijkervaring opdoet in een ziekenhuis.

De studie geneeskunde duurt in Nederland 6 jaar en in Vlaanderen ook 6 jaar, sinds het nieuwe programma sinds 2012-2013. De eerste jaren zijn, afhankelijk van de universiteit, over het algemeen eerder theoretisch georiënteerd.

Men kan geneeskunde studeren aan volgende universiteiten

De laatste jaren van de opleiding bestaan uit verschillende stages (coassistentschappen) in allerlei specialismen als coassistent. De invulling en duur van de coschappen verschilt per universiteit. De totale duur van de coschappen is ongeveer drie jaar inclusief wetenschappelijke stage. Tijdens de coschappen moeten de aanstaande artsen leren zelfstandig patiëntenzorg te verlenen. Hierbij moeten zij oefenen in het afnemen van anamnese, uitvoeren van het lichamelijk onderzoek, een differentiaaldiagnose maken en een plan maken voor verder onderzoek of behandeling, dit alles bij diverse specialismen. De coassistent werkt officieel altijd onder supervisie en verantwoordelijkheid van een arts.
In feite zijn de coschappen de eerste keer dat studenten geneeskunde eigen verantwoordelijkheden krijgen in de patiëntenzorg en dat de geleerde theorie in de praktijk moet worden toegepast. Aan de meeste universiteiten worden de coschappen afgesloten met een of twee senior coschappen of semiartsstages. Hierbij functioneert de coassistent dan zelfstandig en kan veelal al ingezet worden als bijna afgestudeerde arts die alleen iets intensiever gecontroleerd wordt. Vroeger hadden veel universiteiten nog een separaat artsexamen aan het eind van de coschappen. Tegenwoordig is het laatste coschap vaak het artsexamen. Na het behalen van het artsexamen is men arts en kan men zich als basisarts laten registreren in het BIG-register.

In Vlaanderen maken de studenten geneeskunde na het 6e jaar een keuze:
Het is binnen die laatste keuze dat studenten als coassistent stage lopen in de door hen gekozen specialiteit.




</doc>
<doc id="359179" url="https://nl.wikipedia.org/wiki?curid=359179" title="Geneeskunde (studie)">
Geneeskunde (studie)

Geneeskunde is de studie die opleidt tot arts.

De artsenstudie duurt in Nederland 6 jaar en in Vlaanderen 6 jaar (tot studiejaar 2012-2013, was dat 7 jaar). De eerste jaren zijn, afhankelijk van de universiteit, over het algemeen theoretisch georiënteerd. 
Men kan de opleiding volgen aan de desbetreffende universiteiten:

De opleiding tot arts is onderverdeeld in de bachelor en de master. De bachelor duurt drie jaar en in deze jaren leren de studenten met name de theoretische achtergronden. Daarna volgt de master van 3 jaar welke bestaat uit het volgen van verschillende stages (coassistentschappen) in allerlei specialismen als coassistent. Uiteindelijk sluit de student de opleiding af met het afleggen van het artsexamen. Na succesvolle afronding verkrijgt hij zijn artsenbul en wordt hij of zij geregistreerd in het BIG-register en is men basisarts. Daarmee kan men echter nog weinig beginnen, er volgt daarna nog een specialisatie, bijvoorbeeld als huisarts, internist, longarts, oogarts etc. Pas na die specialisatie is men daadwerkelijk geneeskundig voldoende geschoold om volledig zelfstandig patiënten te behandelen. De studie duurt in totaal ongeveer 12 jaar. 

Op sommige universiteiten is het curriculum gewijzigd waardoor studenten al in hun 4e en 3e jaar in de kliniek stages volgen. Dit is bijvoorbeeld het geval op respectievelijk de Rijksuniversiteit Groningen en de Universiteit van Utrecht

In Nederland kan men zich niet zomaar inschrijven voor de opleiding Geneeskunde, omdat er minder opleidingsplaatsen dan aanmelders zijn.
De overheid hanteerde daarom een numerus fixus (instroombeperking) geregeld via de Dienst Uitvoering Onderwijs (voorheen de Informatie Beheer Groep). De meeste plaatsen werden zodoende tot 2012 toegewezen door gewogen loting. Na dat jaar worden de studieplekken door de universiteit toegewezen aan de hand van een decentrale selectieprocedure. Groningen en Leiden kennen een mogelijkheid voor zij-instromers om geneeskunde te studeren.

In Vlaanderen maken de studenten geneeskunde na het 6e jaar een keuze:

In Vlaanderen staat de studie open voor al wie een diploma secundair onderwijs (of gelijkwaardig) bezit, én slaagt in een toelatingsproef. De proef gaat over kennis van wetenschappen en de vaardigheid informatie te verwerken. Deze toelatingsproef vindt plaats begin juli. Studenten die niet slagen op deze toelatingsproef kunnen een herkansing afleggen in augustus. Ook was er vaak een overschakelingsprogramma vanuit het eerste jaar biomedische wetenschappen mogelijk na slagen op het toelatingsexamen, maar na de hervorming van de opleiding is dit niet meer mogelijk.



</doc>
<doc id="359360" url="https://nl.wikipedia.org/wiki?curid=359360" title="Etiologie">
Etiologie

Etiologie, oorzakenleer of oorzakelijkheidsleer is de leer der oorzaken (van het Grieks αἰτία "aitía", oorzaak). Het woord wordt ook specifieker gebruikt in de betekenis van "oorzaak", "ontstaansgeschiedenis". De etiologie probeert een antwoord te geven op de vraag: "Hoe komt het dat...?" Dit antwoord kan op wetenschappelijke wijze worden verkregen, maar kan ook gebaseerd zijn op een volksgeloof of een overtuiging.

De etiologie van een ziekte kan worden omschreven als de oorzaak van een ziekte. Het woord maakt deel uit van het geneeskundig jargon. Men spreekt van een idiopathische etiologie als de oorzaak niet bekend is.

De etiologie van gebruiken in de volkskunde en in de volkenkunde tracht verklaringen aan te geven voor die gebruiken.

Zo kan van mythen worden aangenomen dat zij verband houden met primaire emoties, op natuurlijke, sociologische en/of psychologische verschijnselen. De mythe van de graangodin die de helft van het jaar in het onderaardse moet doorbrengen, vormt dan een verklaring voor de cyclus der seizoenen. In dit verband is ook de etiologische sage bekend, die een verklaring wil geven voor de herkomst van een gebeurtenis, gebruik, landschapskenmerk, plaats- of streeknaam of natuurverschijnsel. Het zijn specifieke sagen die antwoord geven op de vraag: 'Hoe komt het dat?' (de varkens in de modder wroeten, de rivier zoveel bochten heeft, de zee zout is, februari maar 28 dagen heeft, honden elkaars achterwerk besnuffelen etc.).

Vele volksverhalen trachten het ontstaan van een verschijnsel te verklaren: de Tangkuban Perahu, een berg op Java, "is eigenlijk" een reusachtige op zijn kop gezette prauw — vandaar ook de naam. Een sterrenbeeld "is ontstaan" doordat de goden een mens of een voorwerp de ruimte in hebben geslingerd. Het gaat hier in feite om gelegenheidsverklaringen: de Tangkuban Perahu heeft inderdaad de vorm van een omgekeerde prauw.



</doc>
<doc id="359425" url="https://nl.wikipedia.org/wiki?curid=359425" title="Clopidogrel">
Clopidogrel

Clopidogrel is het werkzame bestanddeel (prodrug) van onder andere Plavix en DuoPlavin. Het wordt in het lichaam omgezet door cytochroom P450 enzymsystemen waaronder CYP2C19 tot de werkzame thiolmetaboliet. Clopidogrel behoort tot de trombocytenaggregatieremmers. De bloedplaatjes worden door de actieve metaboliet irreversibel geremd. Bloedplaatjes, of trombocyten, zijn zeer kleine bloedbestanddelen, kleiner dan rode of witte bloedcellen, die samenklonteren tijdens de bloedstolling. Door deze samenklontering te voorkomen, verminderen bloedplaatjesaggregatieremmende farmaca de kans op vorming van bloedstolsels (een proces dat trombose wordt genoemd).
Clopidogrel wordt ingenomen om het risico op de vorming van bloedstolsels (trombi) in de verkalkte slagaders te voorkomen, een proces dat bekendstaat als atherotrombose, en dat kan leiden tot atherotrombotische complicaties zoals beroerte, hartaanval of sterfte.

Clopidogrel wordt voorgeschreven om de vorming van bloedstolsels te helpen voorkomen en om het risico van deze ernstige complicaties te verminderen indien:

Voor deze standaard combinatie is er sinds 1 juni 2010 een combinatietablet beschikbaar. Deze tablet, DuoPlavin, bevat 75 mg clopidogrel en 100 mg acetylsalicylzuur.

Op 12 maart 2010 beval de FDA CYP2C19 genotypering aan, voorafgaande aan het voorschrijven van dit geneesmiddel. Dit omdat 2 tot 14% van de Amerikanen een genetisch defect heeft in dit enzym dat verantwoordelijk is voor de omzetting van clopidogrel in de actieve stof. In een gezaghebbend artikel uit 2011 in het blad Journal of the American Medical Association werd deze vrij dwingende aanbeveling weer in twijfel getrokken. Ook de interactie met protonpompremmers speelt hierbij een rol.

Op 30 augustus 2013 moest de fabrikant Sanofi-Aventis een waarschuwingsbrief doen uitgaan wegens het optreden na gebruik van verworven hemofilie. "Als de geïsoleerde geactiveerde partiële tromboplastinetijd (aPTT) verlengd is, met of zonder bloeding, moet er rekening worden gehouden met verworven hemofilie." 


</doc>
<doc id="359738" url="https://nl.wikipedia.org/wiki?curid=359738" title="Extractie (tandheelkunde)">
Extractie (tandheelkunde)

Extractie is een tandheelkundige ingreep die bestaat uit het verwijderen van een gebitselement (tand of kies). 

Het verwijderen van tanden en kiezen werd reeds in de Klassieke Oudheid beschreven. Door de eeuwen heen is het verwijderen van tanden en kiezen de meest gebruikte behandeling geweest in de tandheelkunde. Tegenwoordig wordt er steeds minder vaak besloten om een tand of kies te verwijderen. Het zo lang mogelijk behouden van de eigen tanden en kiezen wordt meer dan vroeger als de beste optie gezien.

Deze zijn onder andere:

Tanden en kiezen zitten niet direct vast in het bot, maar zijn verbonden met vezels. Bij een extractie moeten door het heen en weer bewegen (luxeren) van het element eerst deze vezels scheuren, voordat het element los komt. Dit is het onaangename scheurende geluid / gevoel dat tijdens het trekken gehoord wordt. Afhankelijk van de botstructuur, waarin de tand of kies zich bevindt, zal voornamelijk naar één kant moeten worden geluxeerd.
Bij het verwijderen van voortanden, hoektanden en de premolaren onder wordt ook wel een rotatie beweging gemaakt om de vezels te scheuren. Ook een gedeeltelijke extractie is mogelijk, men spreekt dan van "hemisectie". Daarbij wordt het gebitselement (met meerdere wortels) doormidden gefreesd, en daarna wordt één deel met bijbehorende wortel verwijderd. De rest van het element blijft zitten en kan dienen als pijlertand voor een brug. Bij ver gecariëerde multiradiculaire tanden (dit zijn tanden met meerdere wortels) moeten de wortels met een boor van elkaar gesepareerd worden en dan één na één verwijderd worden. Wanneer er een tandvleesflap nodig is en er ook tandbeen weggenomen moet worden spreekt men van een chirurgische extractie. 

Bij het extraheren gebruikt de tandarts of kaakchirurg vele soorten instrumenten. Een aantal hiervan zijn: tangen, hevels, elevatoren en syndesmotomen. Maar ook de boor wordt wel eens gebruikt bij het extraheren van kiezen, om wortel één voor één te kunnen verwijderen. 

Een extractietang bestaat altijd uit een bek, scharnier en een handvat. Met de bek van de tang kan de tand of kies gepakt worden. Er zijn vele soorten extractietangen. Zo zijn de extractietangen van de voortanden onder anders dan die van de voortanden boven. En ook de tangen van de voortanden zijn totaal anders dan die van de kleine kiezen en weer anders dan die van de grote kiezen. Zodra een tand of kies alleen nog maar bestaat uit een wortel, dan kan er gebruik worden gemaakt van een worteltang. Ook voor het verwijderen van melktand en of kiezen gebruikt men andere extractietangen.

Zodra een tand niet makkelijk met een extractietang te verwijderen is, zal over het algemeen overgegaan worden op een hevel. Een hevel bestaat uit een handvat met een blad. Het blad kan recht zijn of lepelvormig. 
Er bestaan rechte hevels, heidebrinkhevels of driehoekshevels.

Excavatoren worden vaak gebruikt bij het verwijderen van kleine wortelresten. Excavatoren zijn kleiner dan de extractietangen en de hevel en daardoor makkelijker in sommige situaties. Excavatoren hebben een handvat en vaak aan beide zijden een gebogen schacht met een klein scherp rond werkblad.

Over het algemeen verloopt extractie vrij makkelijk en zonder complicaties. Om een extractie zonder problemen te laten verlopen zal voor de daadwerkelijke extractie vaak een röntgenfoto moeten worden gemaakt. Zo kan men zien hoe de wortel van de tand of kies eruitziet. Ook zal de medische geschiedenis van de patiënt moeten worden doorgenomen. Zo zal bijvoorbeeld bij bepaalde bloedverdunners eerst de huisarts geraadpleegd moeten worden, of een extractie zomaar gedaan kan worden. Toch kunnen er altijd complicaties optreden:

Afhankelijk van de grootte van de wond, welke tand er verwijderd is, hoe erg de wond bloedt, etc. zal de behandelaar beslissen of een extractiewond gehecht moet worden.

De extractiewond zal zich snel opvullen met bloed en zal korst vormen. De korst is vooral de dag van de extractie erg kwetsbaar en kan bij een spoelbeweging al reeds verloren gaan, waardoor de wond opnieuw zal bloeden. De behandelaar heeft ook meestal bepaald advies, zoals bv. niet spoelen, om de wondgenezing ongestoord te laten verlopen. Zodra de genezing ongestoord verloopt zal na een week de wond vrijwel geheel genezen zijn. Soms ziet men nog een krater in het tandvlees en ook op de röntgenfoto is te zien dat bot niet helemaal ingegroeid is. Het kan enige maanden duren voordat de gevolgen van de wond geheel verdwenen zijn.

Gestoorde wondgenezing kan optreden doordat een klein stukje vulling, tand of afgebroken bot in de wond terecht is gekomen. Vaak zullen losgelaten stukjes bot vanzelf uit de wond komen. Ook kan het zijn dat er nog een stukje wortel in de wond zit. De behandelaar moet dan besluiten of het wenselijk is om dit achtergebleven wortelrestje alsnog te verwijderen. Ook kan het zijn dat het bloedstolsel uit de wond komt. Zodra er geen nieuw bloedstolsel gevormd kan worden, dan zal er een oppervlakkige ontsteking van het kaakbot ontstaan. Vaak zal de wond dan moeten worden uitgespoeld met water of 1,5 % waterstofperoxide (HO). Soms wordt er ook een tampon gedrenkt in jodium, in de wond gedaan. Na behandeling van een gestoorde wondgenezing zal de wond zich toch herstellen, dit zal echter langer duren dan bij een normale wondgenezing.

Na een extractie is een persoon op die plek tandeloos. In overleg met zijn of haar behandelaar kan gezocht worden naar een tandheelkundige oplossing om de tand of kies te vervangen. Soms hoeft er geen vervanging te komen en zal de persoon op die plek tandeloos blijven, dit is vaak met verstandskiezen het geval.



</doc>
<doc id="359930" url="https://nl.wikipedia.org/wiki?curid=359930" title="Vereniging van Ziekenhuis Instrumentatietechnici">
Vereniging van Ziekenhuis Instrumentatietechnici

De Vereniging van Ziekenhuis Instrumentatietechnici, of korter VZI, is een organisatie van ziekenhuisinstrumentatietechnici.

De Vereniging werd opgericht op 23 april 1971. Op 26 mei 1978 werd het een zelfstandige Vereniging van Ziekenhuiselektronici (VZE). In 1986 richtte het zich op ziekenhuisinstrumentatie (VZI).

Officiële website


</doc>
<doc id="359949" url="https://nl.wikipedia.org/wiki?curid=359949" title="Wilsbekwaamheid">
Wilsbekwaamheid

Wilsbekwaamheid is een term uit de ethiek die het individuele vermogen om zelfstandig beslissing te nemen denoteert. Bij volledige wilsbekwaamheid beschikt de persoon in kwestie over alle relevante kennis van de kwestie en is hij in staat is op een bepaald moment de gevolgen van een bepaalde handeling, situatie of besluitvorming te overzien.

"Wilsbekwaamheid" is, in tegenstelling tot wat soms wordt gedacht, geen juridische term; "handelingsbekwaamheid" is dat wel. Wilsbekwaamheid is een praktische term die met name wordt gebruikt in relatie tot medische beslissingen. Een arts dient de wilsbekwaamheid van de patiënt te toetsen alvorens deze de patiënt vraagt een beslissing te nemen aangaande een behandeling.



</doc>
<doc id="360709" url="https://nl.wikipedia.org/wiki?curid=360709" title="Oogspier">
Oogspier

De oogspieren zorgen onder meer voor de beweeglijkheid van de oogbol.


Bij de functie van zowel de m. obliquus superior als de inferior moet worden opgemerkt dat deze vooral voor depressie of elevatie zorgen wanneer het oog zich in abductie bevindt. Deze spieren verzorgen in dit geval dan ook het merendeel van spierkracht die benodigd is voor deze acties. In adductie stand geldt het omgekeerde: hierbij spelen juist de m. rectus superior en de inferior een belangrijkere rol.



</doc>
<doc id="360714" url="https://nl.wikipedia.org/wiki?curid=360714" title="Nystagmus (aandoening)">
Nystagmus (aandoening)

Nystagmus is een verschijnsel of symptoom waarbij de ogen op een specifieke manier heen en weer bewegen, met een trage fase naar de ene kant en een snelle fase naar de andere kant. Men spreekt van nystagmus naar links of rechts naargelang de richting van de snelle fase. Een nystagmus kan horizontaal, verticaal, of rotatoir optreden.

Deze oogbewegingsafwijking komt wel eens in aangeboren vorm voor, onder andere bij albinisme, maar duidt in de geneeskunde meestal op een aandoening van het evenwichtsorgaan, via de vestibulo-oculaire reflex. De patiënten zijn in dat geval zonder uitzondering duizelig. Oorzaken kunnen onder andere zijn: oorontsteking, virale labyrintitis, benigne paroxismale positieduizeligheid, neuritis vestibularis, ziekte van Menière, syndroom van Menière, doorbloedingsstoornissen, gebruik van ototoxische geneesmiddelen en overmatig alcohol- of tabaksgebruik.

Deze verworven vormen van nystagmus gaan in de regel over als de onderliggende aandoening overgaat: een verworven, blijvende nystagmus is zeldzaam. Bij een langdurig niet functionerend labyrint treedt gewenning op: de hersenen leren de foutieve signalen na enige weken te negeren.

Nystagmus kan zowel optreden door uitval van een labyrint of overprikkeling van de andere kant.

Ook bij mensen die duizelig uit een draaimolen stappen kan men een nystagmus waarnemen: dit is normaal.

De nystagmus wordt benoemd naar de snelle fase, dus de kant naar waar de snelste en opvallendste oogbeweging is.



</doc>
<doc id="360997" url="https://nl.wikipedia.org/wiki?curid=360997" title="Doktersrecept">
Doktersrecept

Een doktersrecept of doktersvoorschrift is een schriftelijk verzoek van een arts aan een apotheker voor de aflevering van geneesmiddelen aan een patiënt. Naast naam- en adresgegevens van de arts, de naam en (soms ook) adresgegevens van de patiënt, bevat het recept de gegevens over het gebruik, de hoeveelheid en sterkte van de af te leveren medicijnen.

Veel medicijnen (in Nederland de UR-geneesmiddelen) zijn niet zonder doktersrecept verkrijgbaar. Het recept kan echter ook medicijnen vermelden die vrij verkrijgbaar zijn. Hierbij kan ook gedacht worden aan verband en andere medische hulpmiddelen en artikelen. In het laatste geval neigt het recept naar een boodschappenlijst, ofschoon het niet zozeer een "geheugensteun" betreft, doch een eenduidige "instructie" aan de patiënt.

Een doktersrecept kan voor een gelimiteerde of ongelimiteerde periode geldig zijn. Gedurende die periode kan het zijn dat de patiënt meerdere malen dezelfde geneesmiddelen nodig heeft. In dit geval wordt van "herhaalrecept" gesproken.

Een herhaalrecept wordt vooral toegepast bij medicijnen zoals de anticonceptiepil en medicijnen tegen bijvoorbeeld:

Een recept begint doorgaans met de afkorting "R/" (van het Latijnse "recipe" oftewel "neem") hetgeen gevolgd wordt door de naam van het medicijn met daarachter de dosering, vaak in milligram (het gramteken wordt vaak achterwege gelaten). Aangezien de meeste medicijnen tegenwoordig bij de apotheek uit voorraad en op de juiste dosering leverbaar zijn, wordt nog zelden een bereidingswijze vermeld.

Daaronder volgt het vereiste gebruik van het medicijn en datgene wat op het etiket moet verschijnen hetgeen voorafgegaan wordt door "S." (van het Latijnse "Signa" oftwel "schrijf" (op het etiket)). Hierbij wordt wederom gestandaardiseerde vaktaal gebezigd (veelal in Latijn).

De hoeveelheid wordt vermeld als aantal (pillen, dragees, poeders enz.) en gewicht per stuk (veelal in milligram, waarbij het gramteken achterwege worden gelaten). Uiteindelijk wordt door de apotheek een aantal gegevens over het te leveren medicijn op een etiket geplaatst ten behoeve van de patiënt.

Een apotheker mag niet zonder overleg met de arts of specialist van de patiënt die het medicijn voorgeschreven krijgt, van het recept afwijken. Indien van het recept afgeweken moet worden, dan dient hij eerst de betreffende (huis)arts of specialist te raadplegen alvorens tot verstrekking over te gaan.

Van een apotheker wordt verlangd dat hij bekend is met de werking van het medicijn en dat hij het recept op juistheid kan beoordelen, zodat bij gerede twijfel altijd de juiste beslissing genomen wordt.

Een oogarts of optometrist kan een brilrecept aan de patiënt geven waarop de sterkte van de brillenglazen wordt vermeld. Dit formulier is bestemd voor de opticien en is in die zin als doktersrecept te beschouwen.

Hieronder volgt een niet-limitatieve lijst van termen en afkortingen van Latijnse termen die op een doktersrecept kunnen staan:

Het slechte handschrift van veel artsen is spreekwoordelijk. Natuurlijk zijn er artsen die duidelijk schrijven, maar het is een feit dat apothekers vaak twijfelen over wat er op een recept staat. Ze moeten dan contact met de arts opnemen. Tegenwoordig gebruiken de meeste artsen een computer om het recept te printen, zodat het handschrift geen probleem meer is.


</doc>
<doc id="361111" url="https://nl.wikipedia.org/wiki?curid=361111" title="Leo Kanner">
Leo Kanner

Leo Kanner (Klekotow, Oostenrijk-Hongarije, 13 juni 1894 – Sykesville, VS 3 april 1981) was een Oostenrijk-Amerikaans psychiater die bekend werd door zijn werk op het gebied van autisme. Een autistische stoornis wordt naar hem ook wel het syndroom van Kanner genoemd.

Kanner werd geboren in Klekotow in Oostenrijk-Hongarije. Tussen 1913 en 1921 studeerde hij aan de Universiteit van Berlijn. Hij moest zijn studie onderbreken, omdat hij in de Eerste Wereldoorlog in het Oostenrijkse leger moest dienen. Hij emigreerde naar de VS waar hij een post bij het staatsziekenhuis in Yankton County in South Dakota bekleedde. In 1930 werd hij geselecteerd voor het opzetten van de eerste afdeling kinderpsychiatrie in het Johns Hopkins Hospital, in Baltimore.

Kanner was de eerste arts in de VS, die als kinderpsychiater werd aangemerkt. Zijn leerboek "Child Psychiatry" uit 1935 was het eerste in het Engels geschreven boek, dat zich op de psychiatrische problemen van kinderen richtte. Zijn artikel "Autistic Disturbances of Affective Contact" uit 1943 vormt de basis voor het hedendaagse onderzoek van autisme. Dit was een studie van elf kinderen met verschijnselen, die Kanner early infantile autism ging noemen, een naam die nu nog in de ICD-10 wordt gebruikt. Leo Kanner ging in 1959 met pensioen, maar bleef tot aan zijn dood op 86-jarige leeftijd in zijn vakgebied actief.


In Nederland is het Dr. Leo Kannerhuis naar hem vernoemd; de stichting is gericht op "het ontwikkelen, aanbieden en overdragen van optimale, specialistische behandeling van mensen met ASS".


</doc>
<doc id="361493" url="https://nl.wikipedia.org/wiki?curid=361493" title="Acrylamide">
Acrylamide

Acrylamide is een organische verbinding met als brutoformule CHNO. De systematische naam is 2-propeenamide. De stof komt voor als een witte, reukloze kristallijne vaste stof. Acrylamide is goed oplosbaar in water, ethanol, ether en chloroform. Het wordt voornamelijk gebruikt in de bereiding van polyacrylamide, die veel gebruikt worden als wateroplosbare verdikkingsmiddelen. Dat betekent het gebruik in de behandeling van afvalwater, gel-elektroforese, papiermaken, ertsbewerking en de fabricage van kreukvrije stoffen. Een deel van de acrylamide wordt gebruikt in de productie van verfstoffen of andere monomeren.

Acrylamide ontstaat door de hydratatie van acrylnitril met behulp van een koper-katalysator. De omzetting kan ook biochemisch door gebruik te maken van een enzym, zoals nitrile hydratase, geproduceerd door een micro-organisme.

Er zijn aanwijzingen dat hoge doses acrylamide beschadiging kunnen veroorzaken van de mannelijke reproductie-organen. Directe blootstelling aan pure acrylamide door inademen, absorptie door de huid of in de ogen leidt tot irritatie. Ook de slijmvliezen, bijvoorbeeld in de neus, kunnen geïrriteerd worden door contact. Daarnaast kunnen zweten, urineverlies, misselijkheid, spraakverstoring, dufheid, paresthesie (tintelingen) en sufheid in armen en benen optreden.

Acrylamide is als monomeer een sterk neurotoxine. Acrylamide reageert met zuren, basen, oxidatoren, ijzer en zouten van ijzer. Het ontleedt niet-thermisch onder vorming van dimethylamine. Thermische ontleding leidt tot vorming van koolstofmonoxide, koolstofdioxide en stikstofoxiden.

Acrylamide ontstaat bij het verhitten van producten zoals het bakken van friet, brood, vlees, en zit in koffie.
Acrylamide ontstaat in koffie bij het roosteren van de bonen, niet bij het malen of zetten.
Door reactie van reducerende suikers met eiwitten bij hoge temperatuur tijdens de Maillard-reactie wordt uit het aminozuur asparagine het acrylamide gevormd.

In 2002 werd ontdekt dat deze stof ook in voeding voorkomt. Voor 2002 werd aangenomen dat mensen alleen in bepaalde beroepen werden blootgesteld aan acrylamide. De stof komt veel voor in friet en aardappelchips, maar ook in ontbijtkoeken en koffie. Het is nog niet bekend in welke hoeveelheden de stof schadelijk is.

Om een te grote inname van de stof te voorkomen helpt het aardappelen en friet niet te bruin, maar goudgeel te bakken Dit kan gebeuren door het frietvet niet boven 175°C te verwarmen; acrylamide wordt namelijk gevormd bij temperaturen vanaf 120°C, maar vooral boven 170-180°C in grotere hoeveelheden. Frieten die bij 170°C worden gebakken bevatten ongeveer 526 ppb acrylamide. Indien ze bij 190°C worden gebakken bevatten ze 708 ppb acrylamide. Dat impliceert dat de hoeveelheid acrylamide die gevormd wordt, stijgt met de baktemperatuur. Een andere techniek is om de rauwgesneden aardappel enige tijd in heet zout water met een scheut azijn te leggen. De vorming van acrylamide kan zo met 60% verminderen.

Ook het aanpassen van de ingrediënten kan verbetering brengen, bijvoorbeeld het overstappen van ammoniumbicarbonaat naar natriumbicarbonaat in bakpoeder. Het industriële gebruik van glucosestroop in plaats van tafelsuiker (sucrose) als ingrediënt van speculaas bij het bakproces lijkt een verhoging van het acrylamide-gehalte tot gevolg te hebben.

Uit recent wetenschappelijk onderzoek is gebleken dat het verhitten van voedsel in een microgolfoven meer acrylamidevorming geeft dan bij frituren.

Acrylamide is bij proefdieren kankerverwekkend gebleken. In 2005 werd in een samenwerkingsverband tussen de Harvard School of Public Health en het Zweedse Karolinska Institutet het verband tussen borstkanker en blootstelling aan acrylamide onderzocht. Een relatie kon niet worden aangetoond.
De carcinogeniciteit bij mensen is inmiddels ook wetenschappelijk aangetoond. Nederlandse onderzoekers vonden een verhoging van het risico op baarmoeder- en eierstokkanker.

De Europese Autoriteit voor voedselveiligheid (EFSA) heeft in 2005 een verklaring doen uitgaan dat acrylamide zowel carcinogeen als mutageen is.



</doc>
<doc id="361893" url="https://nl.wikipedia.org/wiki?curid=361893" title="Paul Gorguloff">
Paul Gorguloff

Paul Gorguloff (Russisch: Павел Тимофеевич Горгулов, "Pavel Timofejevitsj Gorgoelov") (Labinskaja, 29 juni 1895 - Parijs, 14 september 1932) was een Russische emigrant, arts en de moordenaar van de Franse president Paul Doumer. Gorguloff was op 29 juni 1895 geboren in Labinskaja in Rusland. Zijn motief zou zijn dat hij vond dat Frankrijk onder Doumer te weinig deed om het Witte Leger te steunen ten tijde van de Russische Burgeroorlog. Hij werd ter dood veroordeeld en onthoofd door middel van de guillotine op 14 september 1932 in Parijs. Zijn laatste woorden waren: "Rusland, mijn vaderland!".


</doc>
<doc id="361935" url="https://nl.wikipedia.org/wiki?curid=361935" title="Reumatologie">
Reumatologie

Reumatologie is een geneeskundig specialisme, met als doelgroep reumatische aandoeningen.

Onder de noemer reuma kan men meer dan tweehonderd verschillende ziektes plaatsen. Het omvat alle ziekten en aandoeningen die pijn en/of misvormingen veroorzaken in het bewegingsapparaat: de gewrichten, de gewrichtskapsels, de spieren, de pezen, de slijmzakjes en het bot.

In grote lijnen zijn de reumatische aandoeningen onder te verdelen in vier grote groepen:


</doc>
<doc id="362237" url="https://nl.wikipedia.org/wiki?curid=362237" title="Diepe hersenstimulatie">
Diepe hersenstimulatie

Diepe hersenstimulatie (Engels: "deep brain stimulation", afgekort DBS) is een vorm van neuromodulatie en betreft een neurochirurgische behandeling, waarbij een elektrode in bepaalde hersengedeelten wordt ingebracht, die, door impulsen van een elders in het lichaam geplaatste stimulator door te geven, dat hersengedeelte stillegt.

De techniek die gebruikt wordt om de elektrode te plaatsen, heet stereotaxie. Tevoren wordt op de millimeter nauwkeurig de gewenste plaats van de elektrode bepaald, zodat deze door een kleine opening kan worden ingebracht.

Deze behandeling wordt al een tijdje toegepast bij bewegingsstoornissen zoals
Diepe hersenstimulatie kan voor slechts een deel van de patiënten met deze aandoeningen een uitkomst betekenen; het risico op bijwerkingen moet zorgvuldig worden afgewogen tegen de kans op succes.

Het ingebrachte systeem bestaat uit drie onderdelen:
De neurostimulator kan van buiten af worden afgesteld om de klachten optimaal te bestrijden.

Bij de ziekte van Parkinson:
De elektrode kan ter behandeling van de ziekte van Parkinson op verschillende plaatsen worden ingebracht.
Omdat de resultaten zo goed zijn, wordt diepe hersenstimulatie tegenwoordig bij de ziekte van Parkinson niet meer bewaard als laatste redmiddel, maar bij geselecteerde patiënten ook in eerdere stadia van deze ziekte. Op dit moment (2007) wordt een onderzoek gedaan, waarbij het effect van de stimulatie van de globus pallidus en de stimulatie van de nucleus subthalamicus op o.a. rigiditeit met elkaar wordt vergeleken.


Van tevoren worden de hersenen nauwkeurig in beeld gebracht, bij voorkeur met een MRI-scan.
De operatie begint met het aanbrengen van een raamwerk, een “frame” op de schedel. Vervolgens wordt er een CT-scan gemaakt van het hoofd met het frame. Door deze te combineren met de tevoren gemaakte MRI-scan, kan de computer precies berekenen op welke coördinaten de elektroden moeten komen.
Tijdens het eerste deel van de operatie, het inbrengen van de elektroden, blijft de patiënt bij kennis. Door een opening die onder plaatselijke verdoving in de schedel wordt gemaakt, wordt de elektrode ingebracht. Doordat de patiënt bij kennis is, kan door middel van proefstimulatie precies gezien worden, wat het effect is, en kan de plaatsing eventueel worden bijgesteld. Als de elektroden naar wens geplaatst zijn, wordt de patiënt onder narcose gebracht en kan de rest van de apparatuur worden ingebracht.

Pas enkele dagen na de operatie kan de apparatuur worden afgesteld. Het kan enige tijd vergen, voordat de beste afstelling is gevonden.
Na ongeveer 5 jaar moet de batterij vervangen worden.




</doc>
<doc id="362496" url="https://nl.wikipedia.org/wiki?curid=362496" title="Geriatrie">
Geriatrie

Klinische geriatrie is het medisch specialisme voor de kwetsbare oudere patiënt in het ziekenhuis. De naam geriatrie komt van het Griekse "geron", dat "oudere" betekent, en "iatros", dat "arts" betekent. Het specialisme is speciaal gericht op ouderen met meerdere aandoeningen tegelijkertijd. Vaak gaat het om een combinatie van lichamelijke, psychische en sociale problemen. 

Veel voorkomende problemen van patiënten die een klinisch geriater bezoeken zijn:

Een aantal aandoeningen die voornamelijk in het onderzoeksdomein van geriaters terugkomen zijn de volgende:

Door de vele en complexe problemen werken klinisch geriaters in een multidisciplinair team met onder andere psychologen, maatschappelijk werkers, fysiotherapeuten, oefentherapeuten, ergotherapeuten, tandartsen, logopedie, diëtisten maar ook geestelijk verzorgers. 

Sociale geriatrie was het specialisme dat zich richtte op medische zorg voor veelal thuiswonende ouderen. Sociaal geriaters waren vaak verbonden aan een instelling voor geestelijke gezondheidszorg. Sinds 25 november 2006 is de sociale geriatrie gefuseerd met de verpleeghuisgeneeskunde. De naam voor het samengevoegde specialisme is het specialisme ouderengeneeskunde.

Geriatrie (het klinische vak) dient te worden onderscheiden van de gerontologie (de wetenschappelijke tak).

De opleiding tot klinisch geriater was voorheen een specialisatie binnen de opleiding tot internist, maar sinds 1983 is klinische geriatrie een zelfstandig specialisme. In 1983 werd ook de Nederlandse Vereniging van Klinische Geriatrie opgericht. 
Na een vervolgopleiding van 5 jaar wordt een arts klinisch geriater. Per 2010 zijn er zo'n 190 geriaters werkzaam en zijn 100 artsen in opleiding tot klinisch geriater. De doelstelling van de Nederlandse Vereniging van Klinische Geriatrie is dat het aantal klinische geriaters in Nederland groeit naar 400 om in elk ziekenhuis geriatrische expertise aan te kunnen bieden.




</doc>
<doc id="362505" url="https://nl.wikipedia.org/wiki?curid=362505" title="Ouderengeneeskunde">
Ouderengeneeskunde

Ouderengeneeskunde is medisch specialistische zorg voor patiënten die door een combinatie van ouderdom, complexe zorg en het naast elkaar bestaan van verscheidene ziekten extra kwetsbaar zijn geworden. 

In het ziekenhuis wordt deze zorg veelal geleverd door een Klinisch Geriater, daarbuiten door een Specialist Ouderengeneeskunde



</doc>
<doc id="362513" url="https://nl.wikipedia.org/wiki?curid=362513" title="Nefrologie">
Nefrologie

Nefrologie is het onderdeel van de interne geneeskunde dat zich met nieraandoeningen bezighoudt. De arts van dit vakgebied heet nefroloog.

Veel nierziekten hebben te maken met afwijkingen van de membraan van de zeeflichaampjes (glomeruli) die het bloedplasma filteren.

Voorbeelden van ziekten die door nefrologen worden behandeld zijn diabetische nefropathie, contrastnefropathie, aantasting van de nieren door NSAID's, maligne hypertensie en de ziekte van Berger (IgA nefropathie). Ook mensen die een moeilijk behandelbare hoge bloeddruk hebben komen vaak terecht bij een nefroloog.

Ook de urologie is een medisch specialisme dat zich bezighoudt met de nieren en urinewegen. De urologie is onderdeel van de heelkunde, en de nefrologie onderdeel van de interne geneeskunde. Een nefroloog richt zich met name op de functie en werking van de nieren, en behandelt deze zo nodig met medicatie of dialyse. De uroloog voert operaties aan nieren, urinewegen, prostaat, blaas en geslachtsorganen uit.



</doc>
<doc id="362542" url="https://nl.wikipedia.org/wiki?curid=362542" title="Complex regionaal pijnsyndroom">
Complex regionaal pijnsyndroom

Het complex regionaal pijnsyndroom (CRPS) is een syndroom met continue diffuse pijn in een ledemaat, vaak een brandend gevoel, meestal na een letsel of schadelijke prikkel en inactiviteit, met variërende veranderingen in het gevoel, de spierwerking en de doorbloeding en vaak met atrofie gepaard gaand.

Het syndroom komt voor bij alle leeftijden, met een piek tussen 30 en 70 jaar. Vrouwen lopen een groter risico dan mannen (75% meer vrouwen dan mannen). CRPS treedt meestal op in de extremiteiten (zoals pols/hand/onderarm, schouder en enkel/voet).

De klinische presentatie van CRPS wordt gekenmerkt door de volgende symptomen:

Er worden twee typen CRPS onderscheiden:

De meest voorkomende oorzaak is een voorafgaand trauma (in > 50% van de gevallen), inclusief medische (be)handelingen (bijvoorbeeld een operatie, maar soms zelfs alleen een injectie). In dat geval wordt het vaak posttraumatische dystrofie genoemd. Andere mogelijke oorzaken zijn immobilisatie, stress, depressie, hoewel er geen hard bewijs is voor psychische oorzaak van CRPS. 

De pathofysiologie van CRPS is onbekend, maar er wordt gedacht aan genetische vatbaarheid en immunologische afwijkingen. Op basis van de huidige inzichten wordt CRPS gedacht veroorzaakt te worden door lokale ontsteking met veranderingen in het centrale zenuwstelsel. 

Omdat de pathofysiologie van CRPS onduidelijk is, bestaat er geen bewezen effectieve therapie. Sommige Nederlandse artsen claimen dat zuurstofradicalen een rol spelen in de acute fase van CRPS en denken daarom dat stoffen die zuurstofradicalen wegvangen, zoals vitamine C, acetylcysteïne en dimethylsulfoxidecrème, effectief zijn tegen CRPS. De algemene behandeling bestaat uit activatie en mobilisatie, eventueel met behulp van een fysiotherapeut. De richtlijn schrijft voor om te oefenen op zodanige wijze dat binnen twee uur na het staken van de oefening de klachten minimaal gereduceerd zijn tot het niveau van aanvang. (Overmatig) bewegen kan de klachten in de acute fase echter verergeren, terwijl niet bewegen ook een nadelige invloed heeft op het beloop van het ziektebeeld. 

Pijnstillers, zoals paracetamol, NSAIDs en morfine, zijn niet effectief bij CRPS, omdat geen sprake is van ontstekingspijn, maar van neuropathische pijn. Neuropathische pijn reageert beter op co-analgetica, dat wil zeggen: medicijnen die oorspronkelijk niet bedoeld zijn als pijnstiller, maar als gunstige 'bijwerking' kunnen hebben dat ze de pijn verminderen. Voorbeelden van co-analgetica die effectief zijn bij CRPS, zijn tricyclische antidepressiva en anti-epileptica. Een andere manier van pijnbestrijding bij CRPS is transcutane elektrostimulatie. 


</doc>
<doc id="362676" url="https://nl.wikipedia.org/wiki?curid=362676" title="Test kleurweergave">
Test kleurweergave

Elk scherm heeft specifieke eigenschappen. De gebruikte techniek, hardware, software spelen daarbij een rol. Hier zijn wat afbeeldingen verzameld om een indicatie van de eigenschappen te geven van het middel waar u nu deze tekst op ziet staan. Er is geen validatie van uw monitor het betreft hier uitsluitend een middel om de mogelijkheden te onderzoeken.

Met behulp van de hier getoonde afbeeldingen wordt indirect duidelijk wat de eigenschappen zijn van de door u gebruikte schermen.

De op RGB-waarde gerangschikte tabel geeft een aantal toepasbare kleuren weer. De zichtbaarheid van deze kleuren op een computerscherm hangt af van de mogelijkheden van de monitor. De op kleur gerangschikte tabel geeft meer inzicht in de kleur RGB-relatie.

Klik op de onderstaande afbeeldingen voor meer effect.


</doc>
<doc id="362761" url="https://nl.wikipedia.org/wiki?curid=362761" title="Nervus vagus">
Nervus vagus

De nervus vagus is de tiende hersenzenuw. Hij wordt ook wel afgekort als "N. X" (nervus met romeins cijfer 10.) Een andere naam voor deze zenuw is zwervende zenuw of zwerfzenuw. Hij behoort tot de twaalf craniale zenuwen of hersenzenuwen, die direct uit de hersenen ontspringen en niet uit het ruggenmerg.

Het is de belangrijkste parasympathische zenuw van het autonome zenuwstelsel.

De n. vagus innerveert delen van het hoofd - net als de andere hersenzenuwen - maar loopt ook naar de borst- en buikholte, waar hij zich in de ingewanden als een plexus vertakt.


De nervus vagus stuurt signalen in de richting van de verschillende organen van het lichaam, maar meer nog geleidt hij informatie over de toestand van de organen naar het centrale zenuwstelsel. 80-90% van de zenuwvezels in de nervus vagus zijn afferente of sensorische zenuwcellen.

Bij beschadiging van de n. vagus treden afwijkingen op in de keel en het strottenhoofd.


</doc>
<doc id="362790" url="https://nl.wikipedia.org/wiki?curid=362790" title="Spiercontractie">
Spiercontractie

Een spiercontractie is het samentrekken of contraheren van spierweefsel.

De spier kan op verschillende manieren contraheren.

Een myosinekop steekt uit in de richting van het actinefilament bij skeletspieren (bij glad spierweefsel is dit calmoduline). Er is nog geen actine en myosine gekoppeld. Een spiervezel wordt geactiveerd. Ca2+ (calcium) uit het cytosol komt vrij en bindt zich aan troponine. Hierdoor wordt tropomyosine opzij getrokken en komen er bindingsplaatsen vrij waardoor myosinekoppen aan G-actine kunnen binden. Het myosine-ATP-complex wordt geactiveerd. Myosinekoppen binden zich aan G-actine dat wordt samen actomyosine. Adenosinetrifosfaat (ATP) wordt gehydrolyseerd waarbij energie vrijkomt en de myosinekoppen een knik maken (contractie). De spier wordt kleiner daardoor neemt de spierspanning toe. Actomyosinecomplex wordt verbroken dat splitst in actine en myosine. De myosinekoppen klappen terug waardoor de actine en myosine terugkomen in de oorspronkelijke toestand. Ca2+ wordt door het SR opgenomen. Vervolgens komt de spier terug in rust.


</doc>
<doc id="362804" url="https://nl.wikipedia.org/wiki?curid=362804" title="Chemotroof">
Chemotroof

Een chemotroof organisme is een autotroof of heterotroof organisme dat de benodigde energie verkrijgt door oxidatie van chemische verbindingen oftewel chemosynthese. Deze verbindingen kunnen organisch of anorganisch zijn. Er zijn ook fototrofe organismen, die hun energie door fotosynthese uit licht halen.

De naamgeving stamt uit het Grieks. "Chemo" betekent "chemisch" en "trophe" betekent "voeding". "Autos" betekent "zelf" en "heteros" staat voor "andere".

Chemotrofe organismen die geheel of gedeeltelijk leven van organische verbindingen worden chemoheterotroof, chemo-organotroof, of organotroof genoemd en die leven van anorganische verbindingen chemoautotroof, chemolithotroof, lithotroof of chemo-litho-autotroof .

Chemoautotrofe (of chemotrofisch autotrofe) organismen, die hun energie door chemische reacties uit anorganische verbindingen verkrijgen, maken alle benodigde organische verbindingen uit kooldioxide. De meeste zijn bacteriën of archaea, die onder extreme omstandigheden leven. Wetenschappers geloven dat deze organismen als eersten de aarde koloniseerde en als bijproduct zuurstof leverden.
Chemoautotrofe organismen kunnen in vier groepen worden ingedeeld:
Voorbeelden van chemoautotrofe organismen en chemoautotrofe omzettingen:
¹) noot: CHO (koolhydraat) wordt als voedsel voor de opbouw van het organisme gebruikt. De hier aangegeven verbinding CHO staat eigenlijk voor alle koolhydraten.

Chemoheterotrofe (of chemotrofisch heterotrofe) organismen moeten organische bouwstenen, die ze zelf niet kunnen aanmaken, opnemen. De meeste van deze organismen verkrijgen hun energie uit glucose.

Voorbeelden van chemoorganotrofe organismen en chemoorganotrofe omzettingen:


</doc>
<doc id="362831" url="https://nl.wikipedia.org/wiki?curid=362831" title="Ambulancechauffeur">
Ambulancechauffeur

Een ambulancechauffeur is een bestuurder van een ambulance. Hij is onderdeel van een team dat bestaat uit een ambulancechauffeur en een ambulanceverpleegkundige. Dit team krijgt zijn opdrachten van de meldkamer ambulancezorg.

De chauffeur heeft een op spoedvervoer gerelateerde rijopleiding gehad en is verantwoordelijk voor de technische staat van de auto. Hij is in staat kleine reparaties en controles uit te voeren aan de ambulance. 

Tijdens een hulpverlening verzorgt de ambulancechauffeur de communicatie met andere hulpverleningsdiensten waar onder de meldkamer, politie, brandweer, EHBO'ers, huisarts en Mobiel Medisch Team.

De bestuurder is geschoold om de verpleegkundige te kunnen assisteren. Ook het begeleiden van de patiënt, familie en omstanders is onderdeel van de functie.

Een ambulancechauffeur heeft een opleiding gevolgd bij de Stichting Opleidingen Scholingen Ambulancehulpverleners (SOSA). Elke drie jaar moet hij terugkomen bij deze opleiding voor de profcheck. Voor het besturen van een ambulance in Nederland is rijbewijs C of C1 nodig.

De opleidingen van de SOSA hebben met name betrekking op het verpleegkundig-assisterende gedeelte van het werk.

De Academie voor Ambulancezorg te Harderwijk verzorgt opleidingen met betrekking tot de algemene en bijzondere rijvaardigheid alsmede de benodigde technische kennis. Ook worden daar scholingsbijeenkomsten aangeboden waarbij de nadruk wordt gelegd op specifieke medische gebieden zoals psychiatrie, verloskunde, enzovoort. 

Naast deze twee opleidingen volgt de ambulancechauffeur trainingen van de eigen Regionale ambulancevoorziening. Tijdens deze trainingen worden verschillende deelvaardigheden getraind, waarna jaarlijks een individuele bekwaamheidsverklaring wordt afgegeven door de medisch manager van de ambulancedienst.


</doc>
<doc id="362948" url="https://nl.wikipedia.org/wiki?curid=362948" title="Hypnagoge schok">
Hypnagoge schok

De hypnagoge schok of slaapstuip is een onwillekeurige stuiptrekking van de spieren die zich vaak voordoet tijdens de overgang van waken naar slapen. Het wordt vaak beschreven als een vallend gevoel of een elektrische schok; dit veroorzaakt dan de hypnagoge schok. Hypnagoge schokken zijn heel normaal en de meeste mensen zijn dan ook bekend met het verschijnsel. De hypnagoge schok doet zich vooral voor wanneer mensen oververmoeid zijn of in een oncomfortabele positie liggen. De exacte oorzaak van de plotselinge stuiptrekkingen zijn onduidelijk maar er zijn hypotheses geformuleerd: 


Hypnagoge schokken worden gewoonlijk één of twee keer waargenomen tijdens de nacht. Regelmatiger doen zich stuiptrekking voor gedurende de normale slaap. Deze zijn doorgaans veel minder dramatisch en blijven daardoor onopgemerkt. In extreme gevallen, wanneer de nachtrust ernstig wordt gestoord door de hypnagoge schokken, spreken we van een aandoening genaamd periodieke beenbewegingen of beter bekend onder de Engelse naam PLMD ("periodic limb movement disorder"). 

Wanneer iemand verstoken blijft van slaap en tracht tegen de slaap te vechten, zal hij vaker hypnagoge schokken beleven; dit gebeurt meestal met mensen die van slaap verstoken blijven voor een periode langer dan 24 uur.

Deze stuiptrekkingen zijn overigens niet gevaarlijk voor de persoon zelf maar kan tot schrikreacties leiden van de persoon die zich ernaast bevindt.


</doc>
<doc id="363098" url="https://nl.wikipedia.org/wiki?curid=363098" title="Nervus olfactorius">
Nervus olfactorius

De nervus olfactorius, in het Nederlands reukzenuw, is de eerste van de twaalf hersenzenuwen. De zenuw is verantwoordelijk voor de reukzin en is strikt sensorisch.

Olfactorische (reuk) stimuli worden waargenomen door speciale chemoreceptoren van de zintuigcellen in het reukepitheel van beide neusgaten. De axonen van deze zenuwcellen vormen korte "nervi olfactorii" die door de lamina cribrosa van het zeefbeen lopen en synapsen maken met de bulbus olfactorius. Vanaf de bulbus olfactorius wordt de informatie doorgegeven via de tracti olfactorii naar de primaire verwerkingsgebieden voor de reukzin, gelegen in de mediale slaapkwab, vlak bij de hippocampale formatie. Soms wordt de gehele route van neus tot reukschors aangezien voor N. I, maar in werkelijkheid houden de zenuwen op bij de eerste synaptische contacten met de bulbi olfactorii, die net boven de neus zijn gelegen.

Beschadiging van de nervi olfactorii leidt tot hyposmie (verminderde geurwaarneming) of anosmie (afwezige geurwaarneming), en in uitzonderlijke gevallen tot perosmie (afwijkende geurwaarneming).


</doc>
<doc id="363118" url="https://nl.wikipedia.org/wiki?curid=363118" title="Nervus abducens">
Nervus abducens

De nervus abducens is de zesde hersenzenuw.

De nervus abducens is een somatomotorische zenuw. Hij innerveert de musculus rectus lateralis. Deze oogspier zit op de temporale zijde van de oogbol en veroorzaakt een zuivere abductie.

De vezels ontspringen in de nucleus nervi abducentis, welke in de pons ligt, op de bodem van de ruitvormige groeve. Ze komen naar buiten aan de onderrand van de pons, tussen piramide en olijf (oliva inferior). Na een intraduraal verloop gaat de zenuw door de laterale wand van de sinus cavernosus, en verlaat de schedelholte door de fissura orbitalis superior.


</doc>
<doc id="363120" url="https://nl.wikipedia.org/wiki?curid=363120" title="Thyreotropinevrijmakend hormoon">
Thyreotropinevrijmakend hormoon

TRH of thyreotropinevrijmakend hormoon ("thyrotropin releasing hormone") is een door de hypothalamus geproduceerd hormoon dat de hypofyse aanzet tot het produceren van thyreoïdstimulerend hormoon (TSH) dat op zijn beurt de schildklier aanzet tot het produceren van schildklierhormonen. TRH is de eerste releasing factor, waarvan de structuur door Roger Guillemin en Andrew Schally geheel werd opgehelderd en waarvan een synthetische bereiding (sedert 1969) bekend is.

Het was een verrassing dat het hormoon uit slechts drie aminozuren bleek te bestaan: pyro-Glutaminezuur - Histidine - Proline. TRH speelt ook nog een rol te in de productie van prolactine.


</doc>
<doc id="363311" url="https://nl.wikipedia.org/wiki?curid=363311" title="Fasciculatie">
Fasciculatie

Een fasciculatie is een kleine spiertrekking.

De spiertrekking gebeurt in een enkele motorische eenheid, dit zijn alle spiervezels die door een enkel motorisch axon geïnnerveerd worden. Een fasciculatie ontstaat ten gevolge van een spontane actiepotentiaal. De spiercontractie veroorzaakt geen beweging in het gewricht dat door de spier bewogen wordt.

Een "myokymie" is een bijzondere vorm van fasciculatie, waarbij, in tegenstelling tot een gewone fasciculatie, een secondenlange spontane golfvormige beweging over de spier ontstaat. De oorzaak is hier dan ook een reeks spontane actiepotentialen.

Iedereen maakt wel eens fasciculaties of myokymieën mee, bijvoorbeeld het naschokken na een intense spierarbeid. Deze schokjes ontstaan waarschijnlijk door microscopisch kleine traumata van de spier. Een ander voorbeeld is het spontaan trillen van de spiertjes rond het oog.

Het benigne fasciculatiesyndroom (BFS) is een goedaardige neurologische stoornis met als belangrijkste kenmerk spiertrekkingen in de ledematen. Deze fasciculaties kunnen zich overal in het lichaam voordoen, maar vinden vooral in de armen, benen en voeten plaats. Zodra de ledemaat waar de fasciculaties plaatsvinden bewogen wordt stoppen ze vrijwel meteen, maar beginnen weer zodra de spieren worden ontspannen. Deze spierstoornis kan als zeer belastend worden ervaren.

Bij amyotrofe laterale sclerose (ALS) zijn de fasciculaties continu aanwezig, nadat er zeer duidelijke spierzwakte optrad, en vallen als men erop let vooral op in de tong en in de dijspieren. Ze treden echter zoals gezegd op bij het goedaardige Benign Fasciculatiesyndroom, maar dus ook bij iedere ziekte die tot denervatie van de spier leidt. Bij de ziekte van Creutzfeldt-Jakob komen myokymieën voor, die wat grover zijn dan de fasciculaties van ALS. 

Ook als de oorzaak en oorsprong van fasciculaties/myokymieën bekend zijn, kan de aandoening niet behandeld of genezen worden. Soms verdwijnen de klachten spontaan. Wanneer de trekkingen vooral gelokaliseerd voorkomen, is het mogelijk dat het gaat om een compressieneuropathie of een compressieradiculopathie. Ook bij mensen die lijden aan bepaalde psychiatrische aandoeningen en/of bepaalde medicijnen gebruiken komen vaker fasciculatie-klachten voor.


</doc>
<doc id="363329" url="https://nl.wikipedia.org/wiki?curid=363329" title="Myotonie">
Myotonie

Myotonie is een neurologisch symptoom waarbij een langdurige aanspanning van de spier ontstaat bij percussie ('beklopping'). Myotonie wordt veroorzaakt ter hoogte van het sarcolemma, het omhulsel van de spiervezel. De relaxatie van de spiervezel is vertraagd.

Klinische proeven die myotonie opsporen zijn percussie van de duimmuisspieren of van de tongspieren. Ter hoogte van de tong legt de clinicus een tongspatel op de ondertanden om de tong te beschermen. Een andere tongspatel zet hij op zijn kant op de tong. Vervolgens klopt hij op die laatste tongspatel met een hamer. Bij myotonie blijven inkepingen lang aanwezig.

Bij het ballen van de vuist, kan de hand moeilijk plotseling geopend worden. Bij het dichtknijpen van de ogen, kunnen die moeilijk plotseling weer wijd geopend worden.

Een autosomaal dominant erfelijke ziekte waarbij myotonie een belangrijk symptoom is, is de ziekte van Steinert.


</doc>
<doc id="363349" url="https://nl.wikipedia.org/wiki?curid=363349" title="Chorea">
Chorea

Chorea is een neurologisch symptoom. Het bestaat uit plotse, snelle en ongerichte bewegingen. De bewegingen komen vooral voor in het gelaat of distaal in de ledematen. Het beeld wordt matiger als de patiënt met chorea rustig neerligt. Het beeld wordt levendiger bij zenuwachtigheid.

In lichte gevallen is het symptoom enkel zichtbaar als de ledematen worden uitgestrekt.
Klachten van de patiënt bestaan uit onhandigheid: morsen, voorwerpen laten vallen, verslechterd handschrift.

Ziektebeelden met chorea zijn onder meer:


</doc>
<doc id="363399" url="https://nl.wikipedia.org/wiki?curid=363399" title="Motorische zenuw">
Motorische zenuw

Een motorische zenuw, ook wel "efferente zenuw" (efferent = afvoerend) of "bewegingszenuw" innerveert de motoriek van een organisme.

Het zenuwstelsel is functioneel verbonden met de omgeving.

Prikkels uit het milieu worden door de zintuigcellen via de sensorische zenuwen naar het centrale zenuwstelsel geleid (exteroceptieve prikkels). Als antwoord gaat van het centrale zenuwstelsel via de motorische zenuwen een impuls naar de spieren, waardoor deze samentrekken. Voor controle en regeling van de reactie van de spier gaat er via sensorische zenuwen een terugkoppeling naar het centrale zenuwstelsel (proprioceptieve prikkels).

De motoriek is in te delen in een op het milieu betrokken "oikotrope motoriek" (animaal) (willekeurig, dwarsgestreept spierweefsel) en een "idiotrope" ("vegetatieve") "motoriek" (onwillekeurig, glad spierweefsel).



</doc>
<doc id="363408" url="https://nl.wikipedia.org/wiki?curid=363408" title="Exteroceptie">
Exteroceptie

Exteroceptie is een term uit de neurologie. Het doelt op de waarneming van prikkels van buiten het organisme.

Prikkels uit het milieu worden door de zintuigcellen via de sensorische zenuwen naar het centraal zenuwstelsel (CZS) geleid ("exteroceptieve" prikkels). Als antwoord gaat van het CZS via motorische zenuwen een bevel uit naar de spieren. Voor controle en regeling van het antwoord van de spier gaat via sensibele zenuwen een terugkoppeling naar het CZS ("proprioceptieve" prikkels).

Om onderscheid te maken tussen sensibiliteit op externe en interne prikkels wordt gesproken van "exteroceptieve" en "interoceptieve sensibiliteit".


</doc>
<doc id="363447" url="https://nl.wikipedia.org/wiki?curid=363447" title="Coniine">
Coniine

Coniine (systematische naam: ("S")-2-propylpiperidine) is een alkaloïde afkomstig van de gevlekte scheerling ("Conium maculatum"), een van de allergiftigste planten die in Europa (met uitzondering van IJsland) voorkomen. De zuivere stof komt voor als een kleurloze olie-achtige vloeistof, die matig oplosbaar is in water. Het komt ook voor onder de vorm van het hydrochloride.

Coniine was het eerste alkaloïde dat geheel synthetisch werd gemaakt (in 1885 door August Wilhelm von Hofmann). Coniine is een van de twee enantiomeren van 2-propylpiperidine. Chemisch gezien is het dus een alkylderivaat van piperidine.

Coniine wordt snel door de huid en slijmvliezen in het lichaam opgenomen en vervolgens snel gemetaboliseerd. Coniine heeft een op nicotine gelijkende werking en tast de werking van het centraal zenuwstelsel aan, waarbij misselijkheid en braken als voornaamste symptomen optreden. Daarnaast verlamt het de skeletspieren op dezelfde wijze als curaregiffen dat doen. Deze verschijnselen beginnen ongeveer een half uur na inname, en de dood treedt door verlamming van de ademhalingsspieren pas na meerdere uren (bij vol bewustzijn) in. Er is geen tegengif voor coniine.

Coniine komt voor in planten van het geslacht "Conium", zoals de gevlekte scheerling, een schermbloemige zoals fluitenkruid of berenklauw, maar met een duidelijke blauwe schijn in de steel en de bladeren. Deze planten zijn giftig voor mens en dier. De dodelijke dosis is voor een paard 1,8 tot 2,2 kg bladeren, voor vee 0,45 tot 0,9 kg, en voor schapen 0,2 kg of minder. De gehele plant is giftig, met name de wortel en de zaden. Een dosis van 0,5 tot 1 gram coniine is voor de mens dodelijk.


</doc>
<doc id="363653" url="https://nl.wikipedia.org/wiki?curid=363653" title="Nervus oculomotorius">
Nervus oculomotorius

De nervus oculomotorius, in het Nederlands ook wel oogbewegingszenuw, is de derde van de twaalf hersenzenuwen. De zenuw is verantwoordelijk voor het aansturen van de musculus levator palpebrae superioris en alle uitwendige oogspieren met uitzondering van de musculus rectus superior en de musculus rectus lateralis. Daarnaast speelt de n. III een rol in het parasympathische zenuwstelsel: de zenuw kan de pupil verkleinen en stuurt de musculus ciliaris om dichtbij te kunnen zien.

De nuclei van de nervus oculomotorius liggen in de middenhersenen en de zenuw verlaat de hersenstam aan de ventrale (buik) kant in de fossa interpeduncularis. Samen met de andere zenuwen die oogbewegingen aansturen, de nervus trochlearis en de nervus abducens, verlaat de nervus oculomotorius de schedel via de bovenste oogkasspleet.

De preganglionische parasympathische zenuwcellen van de nervus oculomotorius liggen in de kern van Edinger-Westphal in de middenhersenen en lopen naar het ganglion ciliare, een kern die vlak achter het oog ligt. Van daar worden de de musculus ciliaris en musculus sphincter pupillae aangestuurd. Deze spieren worden respectievelijk gebruikt om dichtbij te kunnen zien en de pupil te verkleinen.



</doc>
<doc id="363661" url="https://nl.wikipedia.org/wiki?curid=363661" title="Musculus levator palpebrae superioris">
Musculus levator palpebrae superioris

De musculus levator palpebrae superioris is een van de uitwendige oogspieren.

Ze wordt geïnnerveerd door de nervus oculomotorius, de derde hersenzenuw.

De m. levator palpebrae superioris zorgt voor de elevatie en retractie van het bovenste ooglid. De antagonist is de m. orbicularis oculi.

Gedeeltelijke of volledige ptosis met of zonder verlies van actieve ooglidelevatie.



</doc>
<doc id="363669" url="https://nl.wikipedia.org/wiki?curid=363669" title="Ptose (ogen)">
Ptose (ogen)

Ptose is het afhangen van een of beide bovenste oogleden.

Ptose (van Grieks πτῶσις "ptōsis" 'val') kan vele verschillende oorzaken hebben en kan zowel aangeboren als verworven zijn.

Het treedt op bij disfunctie van de musculus levator palpebrae superioris. Dit kan bijvoorbeeld gebeuren bij het syndroom van Horner (dan is het echter de musculus tarsalis, al noemt men het een ptose) en beschadiging van de derde hersenzenuw, de nervus oculomotorius.


</doc>
<doc id="363688" url="https://nl.wikipedia.org/wiki?curid=363688" title="Nervus trochlearis">
Nervus trochlearis

De nervus trochlearis, in het Nederlands katrolzenuw, is de vierde van de twaalf hersenzenuwen. De nervus trochlearis stuurt de bovenste schuine oogspier, één van de uitwendige oogspieren, aan, via een mechanisme dat vergelijkbaar is met dat van een katrol.

De nervus trochlearis onderscheidt zich van de andere hersenzenuwen op de volgende manieren:

De vezels ontspringen uit de "nucleus nervi trochlearis", die in de middenhersenen onder het aquaduct van Sylvius ligt, ter hoogte van de colliculi inferiores. De vezels lopen in een boog dorsaalwaarts, kruisen over het aquaduct van Sylvius en verlaten de middenhersenen aan de onderrand van de colliculi inferiores. De zenuw verlaat de hersenstam aan de dorsale zijde. Hij loopt in de subarachnoïdale ruimte naar beneden naar de schedelbasis, waar hij lateraal aan de rand van het tentorium de dura mater binnen gaat. Hij loopt verder door de laterale wand van de sinus cavernosus, waar de zenuw samenkomt met de andere oogzenuwen (n. III en VI) en de eerste twee aftakkingen van de nervus facialis. De zenuw gaat de oogkas binnen door de fissura orbitalis superior.


</doc>
<doc id="363940" url="https://nl.wikipedia.org/wiki?curid=363940" title="Humores">
Humores

Volgens de oude Grieken werd de gemoedstoestand van mensen bepaald door het (on)evenwicht tussen vier lichaamssappen of, in het Latijn, humores: bloed (Grieks "haima", Latijn "sanguis"), gele gal (Grieks "xanthè cholè"), zwarte gal (Grieks "melaina cholè") en slijm (Grieks "phlegma").

Al naargelang de overheersende "humor", werden mensen grofweg ingedeeld in vier temperamenten. Ook aandoeningen werden toegeschreven aan een teveel of tekort aan bepaalde sappen.

Het idee van de vier sappen werd door Hippocrates ontwikkeld, en door Galenus verder uitgebouwd. Het bleef overeind tijdens de gehele middeleeuwen en lang daarna, en werd pas halverwege de negentiende eeuw definitief weerlegd.


Veel ziektes werden toegeschreven aan een teveel aan een van de vier sappen. Als gevolg hiervan werd de remedie van zulke kwalen gezocht in het verwijderen van dit overschot, bijvoorbeeld door aderlaten (bij een teveel aan bloed).

Menstruatie werd verklaard als de natuurlijke manier van het vrouwelijk lichaam om zich van overtollig bloed en slijm te ontdoen. 


</doc>
<doc id="364458" url="https://nl.wikipedia.org/wiki?curid=364458" title="Anulus tendineus communis">
Anulus tendineus communis

De anulus tendineus communis of Zonula van Zinn is een trechtervormige ring rondom de canalis opticus en het onderste gedeelte van de fissura orbitalis superior. Hij wordt gevormd door de aanhechtingspezen van de vier rechte spieren van het oog.




</doc>
<doc id="364825" url="https://nl.wikipedia.org/wiki?curid=364825" title="Interferon">
Interferon

Interferonen (IFN) zijn natuurlijke eiwitten (glycoproteïnen) die in de cellen van het immuunsysteem van de meeste gewervelde dieren, en dus ook van de mens, worden afgescheiden na contact met virussen, bacteriën of schimmels. Ze spelen een belangrijke rol bij de werking van het immuunsysteem. Interferonen behoren tot de groep cytokinen. De effecten van interferon tegen virussen werden voor het eerst ontdekt in 1957. Ze worden dan ook interferonen genoemd omdat ze interfereren met de virale replicatie. Er zijn ongeveer 20 verschillende soorten interferon die in het menselijk lichaam voorkomen. Deze verschillende soorten interferon zijn belangrijk bij het controleren en verwijderen van acute en chronische infecties. Als geneesmiddel wordt interferon gemaakt met recombinant-DNA technieken. Het is onder andere werkzaam bij reumatoïde artritis en chronische hepatitis B en hepatitis C.

Er worden meerdere types interferonen onderscheiden:

Type I:
Type II:
Type III:

Alfa- en bèta-interferonen zijn type I interferonen die geproduceerd worden na een virale infectie. Ze zullen dus zorgen voor een afweer tegen toekomstige virale infecties. Ze hebben bovendien een antitumorale werking, doordat ze celgroei afremmen en naturalkillercellen gaan stimuleren. De celtypes die gevoelig zijn voor type I interferon zijn onder andere macrofagen, dendritische cellen, lymfocyten, hepatocyten (levercel), adipocyten (vetcel), neuronen en endotheelcellen. Terwijl er bij mensen van één gen ook één subtype IFN-β kan worden geproduceerd, zijn er voor IFN-α dertien functionele genen die meer dan 22 subtypes IFN-α opleveren. 

Gamma-interferonen (ook wel type II) worden geproduceerd door T-lymfocyten, en worden ook immuun-interferonen genoemd. Ze reguleren de immuunprocessen in het lichaam door stimulatie of remming van bepaalde stoffen afhankelijk van de omstandigheden en activeren de macrofagen.

Delta-inferferonen, voor het eerst beschreven in 1993, komen voor bij verschillende zoogdieren, maar zijn tot nu toe nog niet beschreven bij mensen. IFN-δ vertoont grote overeenkomst met IFN-ζ/limitin en komt gelijk met IFN-τ tot expressie in de blastocyste. 

Als type I interferon hebben zèta-interferonen, ook bekend als limitin, een werking die sterk lijkt op die van IFN-α. Naast anti-virale en anti-tumorale effecten heeft IFN-ζlimitin echter een veel mildere suppressieve activiteit op lymfoide en myeloide hematopoëse.

De lambda-interferon familie is onderdeel van de nieuwe klasse type III interferon. Structureel lijken IFN-λ1 (ook interleukine-29), IFN-λ2 (IL-28A), and IFN-λ3 (IL-28B) op IFN-γ, maar hebben functioneel meer gemeen met IFN-α/β. Dit laatste komt doordat zij dezelfde signaaltransductieroutes activeren, de receptor is echter een andere. Hierdoor activeert IFN-λ bijvoorbeeld geen macrofagen. Momenteel wordt onderzocht of IFN-λ bruikbaar is voor behandeling van onder andere chronische hepatitis C infectie. 

Voorkomt afbraak zwangerschap in het rund en het schaap. Het blastocyste-embryo geeft IFN-τ af, zodat oxytocinereceptoren in het endometrium worden geblokkeerd. Door deze blokkering wordt er minder PGF2α wordt afgegeven door het endometrium. Er wordt hier dus mee voorkomen, dat het corpus luteum in regressie gaat in het ovarium.

De aminozuursequentie van omega-interferon komt voor 75% overeen met die van IFN-α. Voor zover bekend bindt IFN-ω aan dezelfde receptor als IFN-α en IFN-β. Momenteel wordt onderzocht of IFN-ω bruikbaar is voor behandeling van onder andere chronische hepatitis C infectie. IFN-ω wordt op dit moment al bij infecties met Felien immunodeficiëntievirus (FIV; 'kattenaids') en felien leukemievirus (FeLV) toegepast.


</doc>
<doc id="364921" url="https://nl.wikipedia.org/wiki?curid=364921" title="Stevioside">
Stevioside

Stevioside is een natuurlijke zoetstof, gewonnen uit het blad van de stevia-plant ("Stevia rebaudiana").

Stevioside heeft een sterke zoetkracht (tot 300 maal sterker dan sacharose), en heeft nauwelijks calorieën, levert dus nagenoeg geen energie. Het is een van de componenten van de steviolglycosides, die sinds 2011 zijn toegestaan als zoetstof (E960) in de EU.


</doc>
<doc id="365091" url="https://nl.wikipedia.org/wiki?curid=365091" title="Hartig">
Hartig

Hartig is een term voor een pittige of krachtige smaak, die niet zoet is maar eerder zout.

Het woord wordt in het algemeen gebruikt voor zaken die zout of zoutig zijn, zoals "hartige versnaperingen" en "een hartige bouillon", en voor gerechten die 'normaal' zoet zijn, maar dan in een niet-zoete variant, zoals een hartige taart (bijvoorbeeld quiche).

De term wordt ook wel gebruikt voor de zogeheten 'vijfde smaak', umami, en veel hartige producten bevatten (van nature of toegevoegd) smaakversterkers zoals mononatriumglutamaat die deze umami-smaak veroorzaken of versterken.


</doc>
<doc id="365202" url="https://nl.wikipedia.org/wiki?curid=365202" title="Basofiele granulocyt">
Basofiele granulocyt

Basofiele granulocyten behoren tot de groep van granulocyten. Een granulocyt is een witte bloedcel met granules in het cytoplasma. In deze granules kunnen verschillende stoffen zijn opgeslagen. De granulocyten zijn verder te onderscheiden in neutrofiele, basofiele en eosinofiele granulocyten, waarvan de basofielen het minst voorkomend zijn. Namelijk minder dan 1% van de witte bloedcellen bestaan uit basofielen. Een basofiel heeft een S-vormige kern en wordt gekenmerkt door een grote hoeveelheid granules in het cytoplasma. Verder heeft de basofiel verscheidene IgE-receptoren op het membraan. Aan deze receptoren kunnen antigenen gebonden worden. Antigenen zijn lichaamsvreemde stoffen, zoals fragmenten van bacteriën, maar ook stuifmeelkorrels.

In de granules van de basofiele granulocyt zijn histamine en andere mediatoren opgeslagen. Dit zijn stoffen die de ontstekingsreactie op gang kunnen brengen. In dat opzicht lijken ze erg op mastocyten of mestcellen, die eenzelfde functie hebben.
Basofielen duiken dus op in weefsels waar allergische reacties plaatsvinden en dragen vermoedelijk bij tot de ernst van deze reacties.
De stappen die plaatsvinden bij het op gang brengen van de ontstekingsreactie zijn:

Bij sommige allergische personen kan een tweede blootstelling aan hetzelfde allergeen (een stof die een allergische reactie kan veroorzaken) resulteren in een heftige allergische reactie. Veel basofielen en mestcellen laten de inhoud van hun korrels vrijkomen, waardoor vele bloedvaten verwijden en gaan lekken, zodat het bloedvolume kleiner wordt. De persoon verkeert dan in een circulatoire shock. De gladde spiercellen van de bronchiën trekken ook samen, waardoor ernstige benauwdheid ontstaat. Deze extreme allergische reactie staat bekend als een anafylactische shock en kan de dood tot gevolg hebben.



</doc>
<doc id="365204" url="https://nl.wikipedia.org/wiki?curid=365204" title="Neutrofiele granulocyt">
Neutrofiele granulocyt

De neutrofiele granulocyt is een van de vijf hoofdsoorten leukocyten (witte bloedcellen). 

Neutrofiele granulocyten (kortweg neutrofielen) zijn granulaire (korrelige) cellen net als de eosinofielen en basofielen. Neutrofielen vormen de grootste groep leukocyten en maken ongeveer 60% uit van het totale aantal dat in een gezond lichaam aanwezig is.
Neutrofiele granulocyten zijn kort levende witte bloedcellen die zowel in het bloed als in ons weefsel voorkomen. Deze cellen vormen daar de primaire immuunrespons die maakt dat infecties snel gecontroleerd worden. Neutrofielen fagocyteren bacteriën en schimmels zorgen ervoor dat deze vernietigd worden. Een tekort aan neutrofielen (neutropenie) zorgt voor een grotere gevoeligheid voor vooral bacteriële infecties.

Een neutrofiel is een volgroeide granulaire witte bloedcel met een kern van twee tot vijf kwabben die met elkaar verbonden zijn door dunne chromatinedraden. De granulairen van de neutrofiel verkleuren door opname van een mengsel van zure en basische kleurstoffen, vandaar de naam neutrofiel (neutraal; noch zuur noch basisch). 

De hoofdfunctie van de neutrofielen bestaat uit het opnemen en verteren van specifieke stoffen, vooral schadelijke bacteriën.
Dit proces van opnemen en verteren wordt fagocytose genoemd. De neutrofielen maken zich groter door een soort capsule waarmee de indringers in de celplooien worden gedreven die in de capsules zijn ontstaan. 
De ruimte waarin indringers dan vastzitten heet een fagosoom. De granulairen in de neutrofielen worden gevuld met afbraakenzymen die zich hechten aan de membraan van het fagosoom en in het fagosoom vrijkomen om de indringers te verslinden.
Nogal wat neutrofiele granulocyten overleven de strijd niet; als er veel dode granulocyten zijn noemen we dat pus of etter.

De kern van een oudere 'neutrofiel' is verdeeld in segmenten. In een vroeger stadium van de ontwikkeling van deze cel is de kern nog staafvormig. Een relatief grote hoeveelheid staafkernigen (dus veel jonge cellen) wordt geduid als een "linksverschuiving" en is een teken van acute infectie.

Bij een absoluut verhoogd aantal (staafkernige) neutrofiele granulocyten kan worden gedacht aan afwijkingen in het beenmerg waarbij er te veel leukocyten worden aangemaakt.



</doc>
<doc id="365651" url="https://nl.wikipedia.org/wiki?curid=365651" title="Acanthophis praelongus">
Acanthophis praelongus

Acanthophis praelongus is een cobra-achtige slang uit de familie koraalslangachtigen (Elapidae). De soort werd voor het eerst wetenschappelijk beschreven door Edward Pierson Ramsay in 1877. 

De slang is gedrongen gebouwd en heeft verhoogde 'wenkbrauwen' boven de ogen, daardoor werd de soort vroeger tot de adders gerekend. De lengte varieert van 30 tot ongeveer 100 centimeter, het lichaam is relatief erg dik. De kop is enigszins wigvormig en de kleur is lichtgrijs of grijsbruin tot bijna zwart met witte dwarsbanden op het dikke lichaam.

"Acanthophis praelongus" eet kleine zoogdieren, hagedissen en vogels die worden gelokt met de wormachtige staartpunt die beweeglijk is. De slang is nachtactief en wacht roerloos op de prooi, bij de kleinste aanleiding bijt hij en dit maakt hem zo gevaarlijk. 

Deze soort is eierlevendbarend en werpt tot 8 jongen per keer.

Het is een van de gevaarlijkste slangen van heel noordelijk Australië omdat de beet dodelijk kan zijn voor mensen. Naast Australië komt de soort voor in Papoea-Nieuw-Guinea en Indonesië. In tropische bossen en graslanden komt de slang algemeen voor. 


</doc>
<doc id="365676" url="https://nl.wikipedia.org/wiki?curid=365676" title="Craniaal">
Craniaal

Craniaal is een term uit de anatomie. Het Latijnse "cranium" betekent schedel.

Een lichaamsonderdeel ligt craniaal wanneer de plaats ervan op de romp aan de kant van het hoofd ligt.

Het tegenovergestelde van craniaal is caudaal.


</doc>
<doc id="365680" url="https://nl.wikipedia.org/wiki?curid=365680" title="Caudaal">
Caudaal

Caudaal is een term uit de anatomie. Het Latijnse "cauda" betekent staart; bij dieren noemt men dus de lichaamsdelen die aan de kant van de staart liggen caudaal.

Het tegenovergestelde van caudaal is craniaal (bij mensen) of rostraal (bij dieren).


</doc>
<doc id="365682" url="https://nl.wikipedia.org/wiki?curid=365682" title="Mediaal">
Mediaal

Mediaal is een term uit de anatomie. Het Latijnse "medius" betekent midden.

Het lichaamsonderdeel ligt aan de binnenzijde, naar de mediaanlijn toe, als het lichaam zich in standaard anatomische houding bevindt.


</doc>
<doc id="365684" url="https://nl.wikipedia.org/wiki?curid=365684" title="Dorsaal">
Dorsaal

Dorsaal is een term uit de anatomie. Het Latijnse "dorsum" betekent rug.

Een dorsaal lichaamsonderdeel ligt aan de rugzijde, de achterkant van het lichaam, als het lichaam zich in standaard anatomische houding bevindt. De tegenovergestelde ligging is ventraal.

Deze verdeling tussen rug- en buikzijde komt tot stand door een imaginaire lijn (de zogeheten neuraxis) van kop naar staart te trekken in zoogdieren. Opmerkelijk is dat het hele bovenste gedeelte van de hersenen tot het dorsale gedeelte gerekend wordt. Dit komt doordat de mens rechtop loopt, in tegenstelling tot bijvoorbeeld een krokodil, die op vier poten loopt en waarbij de bovenkant van het hoofd aan de rugzijde ligt. Bij mensen loopt de neuraxis in het hoofd hierdoor niet rechtdoor, maar maakt een bocht van 90 graden om te eindigen bij het voorhoofd.



</doc>
<doc id="365685" url="https://nl.wikipedia.org/wiki?curid=365685" title="Ventraal">
Ventraal

Ventraal is een term uit de anatomie. Het Latijnse "venter" betekent buik.

Een ventraal lichaamsonderdeel ligt aan de buikzijde, de voorkant van het lichaam, als het lichaam zich in standaard anatomische houding bevindt. De tegenovergestelde ligging is dorsaal.

Deze verdeling tussen rug- en buikzijde komt tot stand door een imaginaire lijn (de zogeheten neuraxis) van kop naar staart te trekken in zoogdieren. Opmerkelijk is dat het hele bovenste gedeelte van de hersenen tot het dorsale gedeelte gerekend wordt. Dit komt doordat de mens rechtop loopt, in tegenstelling tot bijvoorbeeld een krokodil, die op vier poten loopt en waarbij de bovenkant van het hoofd aan de rugzijde ligt. Bij mensen loopt de neuraxis in het hoofd hierdoor niet rechtdoor, maar maakt een bocht van 90 graden om te eindigen bij het voorhoofd.



</doc>
<doc id="365691" url="https://nl.wikipedia.org/wiki?curid=365691" title="Proximaal (anatomie)">
Proximaal (anatomie)

Proximaal is een term uit de anatomie. Het Latijnse "proximus" betekent dichtbijgelegen.

Het lichaamsonderdeel ligt dus dichter naar het centrum van het lichaam toe dan een ander lichaamsonderdeel.

Het tegenovergestelde is "distaal".

Het heupgewricht ligt proximaal van het kniegewricht.


</doc>
<doc id="365697" url="https://nl.wikipedia.org/wiki?curid=365697" title="Carolus Clusius">
Carolus Clusius

Carolus Clusius, eigenlijk "Charles de l'Écluse" (Atrecht, 18 februari 1526 - Leiden, 4 april 1609) was een Franstalige Vlaamse geleerde, arts en botanicus. Hij speelde een grote rol bij de verspreiding van de aardappel en tulp in Europa.

Hij begon een rechtenstudie in Gent, maar studeerde vanaf 1546 bij Gabriël Mudaeus in Leuven aan het beroemde Collegium Trilingue. In 1548 studeerde hij in Marburg verder in de rechten. Vanwege zijn protestantse overtuiging ging hij in 1549 naar Wittenberg om er medicijnen te studeren, met de hervormer Philip Melanchthon. Op advies van Melanchthon ging hij in 1551 in Montpellier medicijnen en plantkunde studeren bij de beroemde professor in de medicijnen Guillaume Rondelet. De omgeving van Montpellier met de plantenrijkdom stimuleerde zijn interesse in de botanische wereld. Tijdens zijn studiejaren leerde hij acht talen beheersen en verzamelde hij op verschillende terreinen veel kennis.

In 1560 en 1561 verbleef hij in Parijs. In 1564 hield hij zijn eerste expeditie en doorkruiste twee jaar Spanje en Portugal, waar hij meer dan 200 nieuwe plantensoorten ontdekte, verzamelde en beschreef. In de daaropvolgende jaren verbleef hij bij Karel van Sint-Omaars in Moerkerke in Vlaanderen, waar hij Spaanse en Portugese plantkundige boeken in het Latijn vertaalde. Daarna schreef hij zijn eerste werk over de flora van Spanje en Portugal. Het verscheen in 1576. Op een lange reis in Engeland in 1571 leerde hij een Spaans boek over de flora van de Nieuwe Wereld (Amerika) kennen, dat hij in drie jaar vertaalde in het Latijn.

Van 1573 tot 1577 was hij hofbotanicus bij keizer Maximiliaan II in Wenen, waar hij een geneeskrachtige kruidentuin aanlegde. Na het overlijden van zijn patroon werd hij ontslagen door diens opvolger keizer Rudolf II. Clusius bleef tot 1588 in Wenen om onderzoek te doen naar de lokale flora. Hij is de eerste geleerde die door het houden van botanische excursies op de Ötscher en Schneeberg de belangstelling wekte voor de Oostenrijkse alpenflora. Hij publiceerde in 1583 zijn observaties van de Oostenrijkse flora en die van Hongarije in "Rariorum aliquot stirpium, per Pannoniam, Austriam, & vicinas quasdam provincias observatarum historia".

Na Wenen vestigde hij zich in Frankfort, waar hij hoofdzakelijk vertalingen maakte; in 1594 werd hij professor aan de universiteit van Leiden en leidde er de hortus botanicus. Zijn rechterhand was hortulanus Dirck Outgaertsz. Cluyt (bekend onder zijn gelatiniseerde naam Theodorus Clutius) die de hortus aanlegde. Clusius overleed in 1609 en werd begraven in de Vrouwekerk. Hij zou de tulpenbollenrage, waarvoor hij de basis legde, zo'n kwart eeuw later niet meer meemaken. 
Bij de sloop van zijn grafkerk in 1819 werd zijn epitaaf overgebracht naar de Pieterskerk.

In 1930 en 1931 werd er op initiatief van de hortusdirecteur Lourens Baas Becking een reconstructie van de hortus uit de tijd van Clusius, de Clusiustuin, aangelegd met de plattegrond uit 1594 en de beplantinglijsten uit 1593. Deze nieuwe Clusiustuin werd aanvankelijk niet op de historische locatie gehuisvest, maar in 2009 verhuisde hij naar de oorspronkelijke plaats.

Clusius kreeg van de Oostenrijkse ambassadeur in het Ottomaanse Rijk, de Vlaamse edelman Ogier Gisleen van Busbeke, een paar tulpenbollen, die deze op zijn beurt van sultan Süleyman I had gekregen. Clusius nam de bollen mee naar Leiden, waar hij veel onderzoek deed naar de vlammen en strepen in tulpenbloemen. Aan het eind van de negentiende eeuw werd ontdekt dat deze een gevolg waren van een virusinfectie. Hij legde door zijn onderzoek de basis voor de Nederlandse bollenteelt en tulpenveredeling. Zo heeft hij in Nederland uit het Middellandse-Zeegebied de ranonkel, anemoon, iris, en narcis geïntroduceerd. Ook introduceerde hij in Nederland onder andere de paardenkastanje (1576), snijboon, schorseneer en de jasmijn.
Hij heeft niet alleen planten, maar ook paddenstoelen en schimmels beschreven.

Enkele plantensoorten die naar hem genoemd zijn, zijn:
Evenzo heeft de botanicus Charles Plumier (1646-1704) het tropische geslacht "Clusia", dat naamgevend is voor de Clusiafamilie ("Clusiaceae") naar hem genoemd.

Daarnaast is in Zwolle ook een middelbare school naar hem vernoemd; het Carolus Clusius College

Ook in Noord-Holland is een grote agrarische scholengemeenschap, bestaande uit diverse VMBO groenscholen en een groen MBO, die naar Carolus Clusius vernoemd is. Het Clusius College heeft vestigingen in Alkmaar, Heerhugowaard, Schagen, Purmerend, Castricum en Amsterdam-noord. De scholen werken veel samen met agrarische bedrijven in de omgeving en hebben , naast het reguliere onderwijs, groene vakken als Voeding, Dierverzorging, Bloemwerk, Plantenteelt, Groenvoorziening. Vestiging Castricum is al diverse keren uitgeroepen tot Excellente School, diverse vestigingen zijn eco-schools. 

Clusius vertaalde veel publicaties van tijdgenoten. Zo was zijn eerste publicatie in 1557 het in het Frans vertaalde kruidenboek van Rembert Dodoens, dat door Van der Loë in Antwerpen gepubliceerd werd. Ook heeft hij bijgedragen aan de door Abraham Ortelius gemaakte kaart van Spanje. Verder schreef hij:




</doc>
<doc id="365700" url="https://nl.wikipedia.org/wiki?curid=365700" title="Superior (anatomie)">
Superior (anatomie)

Superior ("mannelijk/vrouwelijk") of superius ("onzijdig") is een term uit de anatomie. Het Latijnse "superior" betekent hoger gelegen.

Het dient dus ter aanduiding van een lichaamsonderdeel dat hoger ligt dan een ander, gelijkaardig lichaamsdeel.

Het tegenovergestelde is "inferior".



</doc>
<doc id="365702" url="https://nl.wikipedia.org/wiki?curid=365702" title="Inferior">
Inferior

Inferior ("mannelijk/vrouwelijk") of inferius ("onzijdig") is een term uit de anatomie. Het Latijnse "inferior" betekent onder gelegen.

Het dient ter aanduiding van een lichaamsonderdeel dat lager ligt dan een ander, gelijkaardig lichaamsdeel.

Het tegenovergestelde is "superior".



</doc>
<doc id="365706" url="https://nl.wikipedia.org/wiki?curid=365706" title="Anterior">
Anterior

Anterior ("mannelijk/vrouwelijk") of anterius ("onzijdig") is een term uit de anatomie.

Het dient ter aanduiding van een lichaamsonderdeel dat vóór een ander, gelijkaardig lichaamsdeel ligt.

Het tegenovergestelde is "posterior".



</doc>
<doc id="365714" url="https://nl.wikipedia.org/wiki?curid=365714" title="Posterior">
Posterior

Posterior ("mannelijk/vrouwelijk") of posterius ("onzijdig") is een term uit de anatomie.

Het dient ter aanduiding van een lichaamsonderdeel dat achter een ander, gelijkaardig lichaamsdeel ligt.

Het tegenovergestelde is "anterior" of "anterius".



</doc>
<doc id="365740" url="https://nl.wikipedia.org/wiki?curid=365740" title="Magnus Hirschfeld">
Magnus Hirschfeld

Magnus Hirschfeld (Kolberg, 14 mei 1868 – Nice, 14 mei 1935) was een Duitse arts, schrijver en seksuoloog en alszodanig een vroege voorvechter voor de emancipatie van homoseksuelen.

Hirschfeld studeerde onder andere medicijnen en vestigde zich als arts, vanaf 1895 in Berlijn. Daar richtte hij in 1897 het "Wissenschaftlich-humanitäre Komitee" op dat gericht was op emancipatie van homoseksuelen. Het comité zette zich onder meer in voor hervorming van paragraaf 175 van het Duitse Wetboek van Strafrecht, dat seks tussen mannen verbood. Hij werkte daarbij samen met de uitgever Max Spohr te Leipzig, die al eerder begonnen was met een reeks brochures ten bate van de emancipatie van homoseksuelen. In 1896 publiceerde Hirschfeld bij Spohr zijn eerste brochure over dat onderwerp, getiteld "Sappho und Sokrates". In 1898 verscheen in een twaalfdelige serie het werk van de pionier Karl Heinrich Ulrichs in herdruk, de "Forschungen über das Rätsel der mannmännlichen Liebe".

In 1899 begon Hirschfeld met de uitgave van het monumentale tijdschrift "Jahrbuch für sexuelle Zwischenstufen", waarvan het drieëntwintigste en laatste jaardeel in 1923 verscheen. Het behandelt homoseksualiteit, androgynie, transseksualiteit en verschillende andere seksuele variaties in uitvoerige strikt wetenschappelijke artikelen en boekrecensies, geschreven door een keur aan wetenschappers uit vele landen. In totaal beslaan de delen van dit jaarboek zo'n 6000 pagina's. Ook gaf Hirschfeld andere tijdschriften uit, zoals het "Zeitschrift für Sexualwissenschaft" (1908) en later het geïllustreerde maandblad "Die Aufklärung". Hij is de auteur van een zeer omvangrijk oeuvre over seksualiteit in velerlei variaties; daaronder is het vijfdelig standaardwerk "Geschlechtskunde" (1926-1930) dat zo'n 3200 pagina's en 1300 illustraties bevat.

In 1919 stichtte Hirschfeld in Berlijn samen met de dermatoloog Friedrich Wertheim en de zenuwarts Arthur Kronfeld 's werelds eerste instituut voor wetenschappelijk onderzoek van seksualiteit, het "Institut für Sexualwissenschaft", dat gevestigd was in de stadsvilla van de vorstelijke familie Von Hatzfeldt, die Hirschfeld gekocht had. Een jaar later werd hij door rechtsextremistische jongeren in München ernstig mishandeld, zozeer dat in sommige kranten zijn overlijden werd gemeld. In de jaren twintig zette Hirschfeld zich onder meer in voor het organiseren van congressen over seksuele hervorming. Op 16 november 1923 hield Hirschfeld in Den Haag een lezing over zijn onderzoek. Op verzoek van de Russische regering maakte hij in 1926 een reis naar Moskou en Leningrad. Vijf jaar later ging hij op een lange wereldreis naar Amerika, Azië en het Midden-Oosten. Zijn boek "Die Weltreise eines Sexualforschers" (1933, heruitgave 2006) is daar de weerslag van.

Ook het medium film werd door Hirschfeld gebruikt in zijn strijd voor seksuele voorlichting. Hij was de drijvende kracht achter de film "Anders als die Andern" (1919), waar voor het eerst een homoseksueel als sympathieke persoonlijkheid ten tonele werd gevoerd - gespeeld door de destijds al beroemde acteur Conrad Veidt. Ook Hirschfeld speelde een rol in de film, als zichzelf. Deze film werd echter meteen verboden. Datzelfde lot was Hirschfelds latere voorlichtingsfilm "Gesetze der Liebe" (1927) beschoren. Beide films zijn wel bewaard gebleven en kunnen op dvd bekeken worden.

In verband met de sterk verslechterde politieke situatie in Duitsland vond Hirschfeld het raadzaam om niet meer naar Berlijn terug te keren. In 1932 ging hij in ballingschap naar Ascona, daarna naar Parijs, waar hij in mei 1933 op het filmjournaal moest zien dat het Institut für Sexualwissenschaft door de nazi's geplunderd werd en de bibliotheek samen met zijn portret in brons in de vlammen werd geworpen. Later verhuisde hij naar Nice, waar hij op 14 mei 1935 (zijn 67e verjaardag) overleed.

Waarschijnlijk onder supervisie van Magnus Hirschfeld werd in 1930 de eerste operatie voor geslachtsverandering verricht, bij de kunstenaar Lili Elbe, geboren als Einar Wegener, destijds echtgenoot van de kunstenares Gerda Wegener.

In 1999 verfilmde de Duitse cineast Rosa von Praunheim het leven van Magnus Hirschfeld onder de filmtitel 'Der Einstein des Sex', de bijnaam die de pers destijds aan Magnus Hirschfeld had gegeven.




</doc>
<doc id="365811" url="https://nl.wikipedia.org/wiki?curid=365811" title="Contralateraal">
Contralateraal

Contralateraal is een term uit de anatomie.

Het dient ter aanduiding van een lichaamsonderdeel dat in vergelijking met een gelijkaardig lichaamsonderdeel aan de andere kant ligt ten opzichte van een gezamenlijk referentiepunt (bijvoorbeeld de lichaamsmediaan).

Voorbeeld: de rechterarm is contralateraal van de linkerarm.

Het tegenovergestelde is ipsilateraal.


</doc>
<doc id="365812" url="https://nl.wikipedia.org/wiki?curid=365812" title="Ipsilateraal">
Ipsilateraal

Ipsilateraal is een term uit de anatomie.

Het dient ter aanduiding van een lichaamsonderdeel dat in vergelijking met een gelijkaardig lichaamsonderdeel aan dezelfde kant ligt t.o.v. een gezamenlijk referentiepunt (bijvoorbeeld de lichaamsmediaan). Het voorvoegsel 'ipsi' is afgeleid van het woord 'ipse', Latijn voor 'dezelfde'.

Voorbeeld: De rechterduim ligt ipsilateraal van de rechtermiddelvinger.

Het tegenovergestelde is contralateraal.


</doc>
<doc id="365817" url="https://nl.wikipedia.org/wiki?curid=365817" title="Afferent">
Afferent

Afferent is een term uit de anatomie. Het is het tegenovergestelde van efferent. Afferent betekent 'aanvoerend' (Latijn: "ad" betekent 'naar' en "ferre" betekent 'dragen').

Het dient ter aanduiding van een lichaamsonderdeel (doorgaans een zenuw of een bloedvat) dat "naar" een ander lichaamsonderdeel (structuur of orgaan) leidt.

De termen efferent en afferent worden vaak gehanteerd vanuit de hersenen, of bij bloedvaten, vanuit het hart. Het kan echter ook gezien worden vanuit andere belangrijke organen, zoals de nieren.



</doc>
<doc id="365818" url="https://nl.wikipedia.org/wiki?curid=365818" title="Efferent">
Efferent

Efferent is een term uit de anatomie. Het betekent 'wegvoerend' en is het tegenovergestelde van afferent. (Latijn: "ex" betekent 'uit' en "ferre" betekent 'dragen').

Het dient ter aanduiding van een lichaamsonderdeel (doorgaans een zenuw of een bloedvat) dat "van" een ander lichaamsonderdeel (structuur of orgaan) wegleidt.

De termen efferent en afferent worden vaak gehanteerd vanuit de hersenen, of bij bloedvaten, vanuit het hart. Het kan echter ook gezien worden vanuit andere belangrijke organen, zoals de nieren. 



</doc>
<doc id="365821" url="https://nl.wikipedia.org/wiki?curid=365821" title="Anosmie">
Anosmie

Anosmie, anodmie of anosfresie is het gebrek aan reukzin, of de afwezigheid van de mogelijkheid te kunnen ruiken. De aandoening kan zowel van tijdelijke aard zijn als permanent. Anosmie betekent niet altijd dat men in zijn geheel niet meer kan ruiken. Het is ook mogelijk anosmie te ontwikkelen voor enkele specifieke geuren.

Niet of slechts (zeer) beperkt kunnen ruiken.

Anosmie kan worden vastgesteld middels een geurtest met een aantal basisgeuren zoals koffie, citroen, vanille, kaneel, alcohol en ammoniak. Indien de geurtest negatief uitvalt, zal in de meeste gevallen verder onderzoek gedaan worden. In de vorm van een MRI- of CT-scan worden deze onderzoeken uitgevoerd. Dit vervolgonderzoek is noodzakelijk om vast te stellen of de anosmie van tijdelijke of blijvende aard is, en of er behandelmethodes beschikbaar zijn voor de oorzaak.

Een tijdelijke vorm van anosmie kan het gevolg zijn van een verstopte neus (bijvoorbeeld door een verkoudheid) of door een (allergische) ontsteking van de slijmvliezen in mond- en keel- en neusholten. Permanente anosmie treedt op na het afsterven van zenuwen in het reuksysteem of door hersenbeschadiging. Anosmie kan aangeboren zijn als gevolg van een genetische afwijking.

Andere oorzaken van anosmie kunnen zijn:

Mensen bij wie anosmie plotseling optreedt, kunnen vaak alleen proeven wat de tong waar kan nemen: bitter, zoet, zout en zuur. Mensen waarbij anosmie aangeboren is, hebben vaak wel een soort smaak ontwikkeld.

Er is nog maar weinig zuiver wetenschappelijk onderzoek verricht naar de psychische effecten die anosmie heeft op mensen die tijdens hun leven, meestal na de middelbare leeftijd, door deze aandoening getroffen worden. Ook ontbreken er concrete cijfers over het aantal mensen dat aan deze aandoening lijdt. Het is een verborgen kwaal, waarop niet altijd adequaat gereageerd wordt door huisartsen, omdat anosmie geweten wordt aan een allergische aandoening of een reactie op medicijngebruik, waartegen weinig of niets te doen is. Het gemis van reuk en smaak wordt door veel betrokkenen als zeer beperkend ervaren. Zo is koken door en voor en eten met iemand die daar weinig tot geen plezier aan beleeft, zowel door de betrokkene als zijn omgeving niet echt inspirerend of gezellig.

Het hebben van anosmie is niet ongevaarlijk, omdat de reukzin de mens beschermt tegen bedorven voedsel, brand(lucht), oververhitting, aanbranden van voedsel, een lekkend gasfornuis, benzine(lucht) en dergelijke.

Gedurende de Middeleeuwen werd er vaak een relatie gelegd tussen een ziekte en een heilige, die dan als patroonheilige functioneerde. Tegen tandpijn bijvoorbeeld riep men de heilige Apollonia van Alexandrië aan. Voor lijders aan anosmie is geen beschermheilige bekend, maar in aanmerking zou kunnen komen de heilige Bernard van Clairvaux, in wiens biografie in de "Gulden legende" wij lezen dat hij door het vele vasten zijn smaak verloren had: “Hi hadde sijnre kelen begheerte so ghetamt dat hi in vele manieren sinen smaec verloren hadde.” (Hs. KB Brussel 15140, fol. 257ra) en daarom niet wist wat hij at.



</doc>
<doc id="366084" url="https://nl.wikipedia.org/wiki?curid=366084" title="Metaalrookkoorts">
Metaalrookkoorts

Metaalrookkoorts is de naam voor een acute allergische aandoening veroorzaakt door de blootstelling aan een te hoge concentratie van zinkoxidedampen. Symptomen zijn hoofdpijn, koorts, droge en geïrriteerde keel, misselijkheid, vermoeidheid, pijn in spieren en gewrichten, hevige transpiratie. De eerste symptomen treden meestal op enkele uren na de blootstelling en een aanval van metaalrookkoorts kan 6 tot 24 uur duren. 24 tot 48 uur na de blootstelling treedt er evenwel een volledig herstel op.

Vooral lassers lopen het risico op metaalrookkoorts: bij het lassen of snijden van gegalvaniseerd metaal komen er zinkoxidedeeltjes vrij. Een goede afzuiging van de gevormde dampen is daarom noodzakelijk bij het lassen van deze materialen. In besloten ruimten (bv. in een tank) is een ademhalingstoestel nodig.

Ook de inademing van de dampen gevormd door de verbranding van dimethylzink kan tot metaalrookkoorts leiden. Andere metalen zoals koper en magnesium kunnen gelijkaardige effecten veroorzaken.



</doc>
<doc id="366256" url="https://nl.wikipedia.org/wiki?curid=366256" title="Paul Römer (televisieproducent)">
Paul Römer (televisieproducent)

Paulus ('Paul') Römer (Amsterdam, 13 december 1962) is een Nederlandse televisieproducent en was lid van de Raad van Commissarissen bij de Amsterdamse voetbalclub AFC Ajax. Hij is een zoon van de acteur Piet Römer (1928 - 2012), broer van producent en auteur Bart Römer (1957) en van Han Römer (1948) en Peter Römer (1952), beiden acteur.

Römer volgde de opleiding tot fysiotherapeut en begon daarna zijn loopbaan in de televisie-industrie bij de TROS. Tussen 1988 en 1996 werkte hij daar onder meer als programma-ontwikkelaar en als producer van het programma "Jongbloed en Joosten". In 1993 werd hij benoemd tot Hoofd Entertainment bij deze omroep.

In 1996 trad hij in dienst van John de Mol Produkties. Hij deed tal van amusementsprogramma's, zoals "De Staatsloterijshow", "Domino D-Day " en programma's van Linda de Mol. Hij is medebedenker en eerste producent van de nationale en internationale versies van Big Brother en De Grote Donor Show. Voor deze twee laatste programma's fungeert hij ook als producent voor de Nederlandse versies. Voor de internationale versie van Big Brother was hij de eerste producent van de Amerikaanse uitvoering, in Los Angeles.

Sinds de oprichting van Endemol Nederland was Römer in Aalsmeer werkzaam als Producent Entertainment. Met ingang van 2002 is Römer benoemd tot Algemeen Directeur van Endemol Nederland. Hij is verantwoordelijk voor creatie/ontwikkeling, verkoop en productie. Deze functie bekleedde hij tot 2009; toen trad hij toe tot de Raad van Bestuur van Endemol Holding, waarin hij verantwoordelijk was voor de wereldwijde creatieve strategie binnen het concern.

Op 12 april 2011 werd bekend dat hij de nieuwe directeur wordt van de NTR. Hij volgt Joop Daalmeijer op die op 1 september 2011 met pensioen ging.



</doc>
<doc id="366797" url="https://nl.wikipedia.org/wiki?curid=366797" title="Beenvlies">
Beenvlies

Het beenvlies of periost is de zeer pijngevoelige en bloedvatenrijke buitenbekleding van botweefsel.

Via de vezels van Sharpey is het beenvlies verbonden met het bot. Deze verbinding is des te sterker op plekken waar een spier is verbonden met het botstuk. De binnenste laag van het beenvlies bevat botvormende (osteoblasten) en botafbrekende cellen (osteoclasten) die waar het nodig is het bot extra stevig maken, en waar het niet nodig is het bot weer afbreken.


</doc>
<doc id="367202" url="https://nl.wikipedia.org/wiki?curid=367202" title="Ziram">
Ziram

Ziram is de korte naam (vastgelegd in de ISO-norm 1750) voor een niet-systemisch fungicide uit de klasse van de dithiocarbamaten. Het is bedoeld voor gebruik in de landbouw, en vooral bij fruit (appel, peer, druif en steenfruit). Het kan zowel op de bladeren als op de grond of op het zaad toegepast worden. Het is het actieve bestanddeel in vele commerciële formuleringen (soms in combinatie met andere fungiciden); meestal in de vorm van korreltjes die in water moeten gedispergeerd worden en dan verstoven.

Andere toepassingen van ziram zijn als versneller bij de productie van rubber en als afweermiddel tegen vogels en knaagdieren.

Ziram ontleedt bij verhitting en verbranding waarbij giftige en irriterende dampen vrijkomen, onder andere stikstofoxiden en zwaveloxiden. Ziram is irriterend voor de ogen, de huid en de luchtwegen; langdurige of herhaalde blootstelling kan een effect hebben op het centraal zenuwstelsel. De stof is zeer giftig voor waterorganismen.



</doc>
<doc id="367311" url="https://nl.wikipedia.org/wiki?curid=367311" title="Philishave">
Philishave

De Philishave is een merknaam van de scheerapparaten van Philips, de wereldmarktleider op het gebied van elektrisch scheren. De productie van de Philishave vindt hoofdzakelijk plaats in Drachten, maar de laatste jaren is ook een deel van de productie verplaatst naar China.

Philips' eerste producten waren gloeilampen. In de jaren twintig van de twintigste eeuw begon de fabriek ook andere producten te maken. Zo kwam men in 1939 met het eerste elektrische Philips-scheerapparaat, de Philishave. Sindsdien zijn er meer dan 400 miljoen exemplaren van het scheerapparaat verkocht.

In 2006 heeft het elektronicaconcern besloten om de merknaam Philishave te laten verdwijnen. Voortaan zal het elektronicabedrijf de scheerapparaten enkel nog onder de meer bekende merknaam Philips uitbrengen als 'Philips shaver'.

Er wordt niet verwacht dat Philips verlies zal lijden door het loslaten van Philishave, omdat Philips grote bekendheid geniet. Bovendien lijkt de naam Philips veel op Philishave.



</doc>
<doc id="367663" url="https://nl.wikipedia.org/wiki?curid=367663" title="Juveniele cellulitis">
Juveniele cellulitis

Juveniele cellulitis ("Puppy Stranglers (PS), lymfadenitis of juveniele pyodermie") is een ziekte die voorkomt bij puppy's van drie weken tot zes maanden. Het is een vrij zeldzame ziekte en er is nog weinig van bekend.

Meestal begint het ermee dat het gebied rond de ogen van de puppy gaat opzetten en dat er vesikels en pustels verschijnen. Daarna volgen die op de meeste andere delen van de kop. Er kan sereus tot purulent exsudaat ontstaan. Er treedt zwelling op van het hoofd en de lymfeklieren gaan vergroten. Ongeveer 50% van de puppy's zijn lethargisch. Anorexie, koorts en gewrichtspijn zijn in ongeveer 25% van de puppy's aanwezig.

Zonder behandeling kan de ziekte dodelijk verlopen. Juveniele cellulitis wordt met prednison in combinatie met antibiotica behandeld. In het algemeen verdwijnen de symptomen binnen 10-14 dagen.

Voor zover bekend heeft deze ziekte weinig gevolgen. Vaak houdt de hond er wel littekens van over rond de gebieden waar het heeft gezeten, maar voor de rest zijn het gezonde honden.


</doc>
<doc id="367834" url="https://nl.wikipedia.org/wiki?curid=367834" title="Grote honingspeurder">
Grote honingspeurder

De grote honingspeurder ("Indicator indicator") is een algemene vogel in Afrika, bezuiden de Sahara. 

De vogel is 19 tot 20 cm en weegt gemiddeld 40 tot 57 gram. Het mannetje is onmiskenbaar, met een zwarte keel, rose snavel, grote witte vlek onder het oog en een kleine gele tot goudkleurige vlek op de schouder. De buitenste staartveren zijn wit. Verder is de vogel van boven bruin. Het vrouwtje is doffer van kleur en mist de duidelijke witte vlek op de wangen en het zwart op de keel.

Deze vogel is een broedparasiet (net als bijvoorbeeld de koekoek). De jongen hebben een haaksnavel waarmee ze de nestjongen van de gastheer doden. De grote honingspeurder eet termieten, mieren, allerlei insectenlarven en zelfs de jongen van andere vogels. Maar ze staan vooral bekend omdat ze mensen en dieren de weg wijzen naar de nesten van wilde honingbijen. Nadat het nest is opengebroken doet hij zich te goed aan de bijen en de was. De honingdas werkt het meest samen met deze opmerkelijke vogel.

Deze soort komt in Afrika, bezuiden de Sahara. Het leefgebied bestaat uit half open landschappen, bos, bosranden, gebieden met struikgewas, beek- en riviergeleidend geboomte en struikgewas in betrekkelijk droge gebieden ook wel in bomenrijke buitenwijken, tuinen en plantages mits in de buurt van bijennesten. Komt in Oost-Afrika voor tot op 3000 m boven de zeespiegel. 

De grootte van de populatie is niet gekwantificeerd. Men veronderstelt dat de soort in aantal vooruit gaat. Om deze redenen staat de grote honingspeurder als niet bedreigd op de Rode Lijst van de IUCN. 


</doc>
<doc id="367846" url="https://nl.wikipedia.org/wiki?curid=367846" title="Musculus anconeus">
Musculus anconeus

De musculus anconeus of "elleboogspier" is een van de armspieren.

De elleboogspier ontspringt aan het dorsale vlak van de epicondylus lateralis en aan het ligamentum collaterale radiale. Het zit vast aan het proximale vierde deel van de dorsale zijde van de ellepijp.
De spier ondersteunt het strekken van de musculus triceps brachii en spant het gewrichtskapsel.

Deze spier wordt geïnnerveerd door de nervus radialis.


</doc>
<doc id="367882" url="https://nl.wikipedia.org/wiki?curid=367882" title="Mary Read">
Mary Read

Mary Jane Read, alias Mark Read, (ca. 1685 – La Vega, Jamaica, 1721) stond bekend als piraat.

Mary Read zou in Plymouth, Devon, Engeland in de late 17e eeuw geboren zijn.

Mary werd door haar moeder als jongen opgevoed om de erfenis op te kunnen strijken van haar vader, waar ze alleen aanspraak op maakte als ze een jongen kreeg. Haar nieuwe man, die kapitein was en vaak op reis ging, was hiervan op de hoogte. Op haar 13e ging Mary varen als schippersknecht om de kost te verdienen. Na een aantal maanden had ze het wel gezien en schreef ze zich in bij de Britse marine. Nog steeds verkleed als man ging ze de strijd aan met de Fransen in de Spaanse Successieoorlog. Na een aantal maanden werd ze verliefd op een Vlaamse collega, ze besloten na enige tijd beiden hun ontslag te nemen bij de marine.

Ze trouwden met elkaar, en Mary kon zich voor het eerst voordoen als vrouw. Ze besloten samen een herberg te beginnen, genaamd "De Drie Hoefijzers". Volgens overleveringen was de herberg gevestigd in de buurt van Breda of het kasteel van Breda. Een aantal jaren later zou de man van Mary door een lastige klant zijn neergestoken. Hij overleed een aantal dagen later aan de bloedingen. Mary verkocht vervolgens de inboedel en meldde zich deze keer aan bij de Nederlandse marine, en vertrok richting de Caraïben.

Begin 1718 kwam Mary aan in de Caribische Zee met een koopvaardijschip, opnieuw verkleed als man. Daar werden ze overvallen door een piratenschip onder leiding van Jack Rackham en zijn vriendin Anne Bonny. Mary werd opgenomen onder de bemanning van Rackham. Na enige tijd kwam Anne Bonny erachter dat Mary een vrouw was. Ze beloofde dit niet verder te vertellen en ze werden goede vriendinnen. De kapitein kreeg toch na enige tijd argwaan en het geheim werd hem door de dames verteld. Rackham zag er geen probleem in en er werd gefluisterd dat de drie een verhouding hadden. Later werd Mary ook verliefd op een medepiraat. Drie à vier maanden heeft de zegetocht van Rackham mogen duren. Op een ochtend, eind oktober in 1720, werd het schip onder vuur genomen door kapitein Jonathan Barnet, een afgezant van gouverneur Woodes Rogers om piraterij de kop in te drukken. Die ochtend kon de bemanning geen weerstand bieden omdat ze nog dronken waren van de vorige avond, alleen Mary en Anne Bonny zouden zich verzet hebben tegen hun arrestatie.

Het grootste gedeelte van de bemanning, waaronder Jack Racham werden berecht en opgehangen in La Vega. Mary en Anne kwamen allebei onder hun berechting uit omdat ze zwanger zouden zijn. Destijds mocht men geen zwangere vrouwen om het leven brengen. Men dacht echter dat de dames een toneelstukje opvoerden door zwangerschap te simuleren. Volgens nader onderzoek zouden de dames daadwerkelijk zwanger zijn geweest, alleen van wie is onduidelijk. Men denkt in het geval van Mary aan Jack Rackham, maar vooral aan de piraat op wie ze verliefd werd. Read zou aan een virus of aan de gevolgen van haar zwangerschap in haar cel zijn overleden begin 1721 .




</doc>
<doc id="367927" url="https://nl.wikipedia.org/wiki?curid=367927" title="Abortuswet">
Abortuswet

Met abortuswet wordt wetgeving bedoeld die gericht is op het regelen van de voorwaarden waaronder abortus is toegestaan.

Sommige landen verbieden alle vormen van abortus, andere stellen voorwaarden waaronder het wel of niet is toegestaan. Die voorwaarden kunnen inhouden:

In Nederland is abortus geregeld in de Wet afbreking zwangerschap (WAZ) uit 1984. Voor die tijd was abortus officieel altijd verboden, maar werd het onder bepaalde omstandigheden gedoogd. 

In de periode van het eerste kabinet van Van Agt werd een wetsontwerp van de Ruiter (CDA) en Ginjaar (VVD) in de Tweede Kamer op 18 december 1980 met de kleinst mogelijke meerderheid goedgekeurd (76 stemmen voor, 74 stemmen tegen). In april 1981 werd het ook door de Eerste Kamer met een nipte meerderheid (38 voor, 37 tegen) aangenomen. Deze wet trad, door middel van het "Besluit Afbreking Zwangerschap" van 17 mei 1984, in werking op 1 november 1984.

Artikel 20a regelt de toepasselijkheid van de Wet afbreking zwangerschap in Caribisch Nederland. Dit geldt sinds 10 oktober 2011.

In België is de abortuswetgeving geregeld in de Wet betreffende de zwangerschapsafbreking uit 1990.


</doc>
<doc id="368051" url="https://nl.wikipedia.org/wiki?curid=368051" title="Heteronormativiteit">
Heteronormativiteit

Heteronormativiteit, heteronormaliteit of heterocentrisme is het idee, de overtuiging of aanname dat heteroseksualiteit de standaard en/of de natuurlijke toestand van de mens is. Volgens die norm zijn er twee complementaire en tegenover elkaar staande geslachten (of genders) met eigen sociale rollen. Binnen die rollen bezitten enkel mannen mannelijkheid en vrouwen vrouwelijkheid. Seksuele geaardheid maakt deel uit van die rol. De verwachting dat vrouwen op mannen vallen en mannen seksueel worden aangetrokken tot vrouwen, is heteronormatief. Andere geaardheden worden in deze context gezien als afwijkend.

Het concept wordt vooral gebezigd binnen lhbt-context en lhbt-emancipatie. Heteronormativiteit wordt vaak gekoppeld aan heteroseksisme, homofobie, transfobie en bifobie.

De term 'heteronormativiteit' is een samenvoeging van de woorden 'hetero-' (van heteroseksualiteit) en 'normativiteit'. De term vindt zijn oorsprong in het begin van de jaren 90 en werd gepopulariseerd binnen Queer Theory door Michael Warner in zijn boek "Fear of a Queer Planet". Maar de beginselen van het concept gaan verder terug, zoals Adrienne Rich bijvoorbeeld het concept van 'gedwongen heteroseksualiteit' beschrijft in haar essay "Lesbisch bestaan en gedwongen heteroseksualiteit" (1975).

Bij heteronormativiteit gaat het er niet om dat heteroseksualiteit als seksualiteit de norm is (oftewel meer mensen zijn hetero dan homo), maar om het feit dat heteroseksualiteit maatschappelijk genormaliseerd en geïnstitutionaliseerd wordt en mensen geacht en gedwongen worden te voldoen aan een heteroseksueel ideaalbeeld. Die normalisering en institutionalisering van heteronormativiteit zou op allerlei vlakken in de maatschappij voorkomen, zoals in wetgeving, media, opvoeding en scholing.

Het concept van heteronormativiteit houdt dus in dat heteroseksualiteit het ideaal vormt voor de maatschappij en dat de maatschappij naar dit ideaal wordt gemodelleerd. Als gevolg hiervan gelden bijvoorbeeld niet-heteronormatieve gedragingen als 'afwijkend' van dit ideaal. En worden mensen hierom gediscrimineerd, gehospitaliseerd, gecriminaliseerd of geacht het heteronormatief ideaal na te leven. Zodoende levert heteronormativiteit veel weerstand op bij lhbt'ers die niet aan die hetero-norm willen of kunnen voldoen. Daarnaast wordt de term gebruikt om patronen in samenlevingen te verklaren waarbij lhbt'ers gediscrimineerd worden. 

Overigens heeft de term niet specifiek betrekking op één seksuele voorkeur. Iedereen kan heteronormatief zijn, ook mensen die niet hetero zijn (zie homonormativiteit). Hetero's kunnen ook niet-heteronormatief zijn (door genderrollen anders in te vullen of door het omarmen en accepteren van de diversiteit aan seksualiteiten, gender-identiteiten en de uiting daarvan). Wel moet gezegd worden dat er niet een duidelijke scheidslijn getrokken kan worden tussen mensen die wel of niet heteronormatief zijn. Heteronormativiteit uit zich op verschillende manieren via complexe sociale ideeën, concepten en gedragingen en zijn als zodanig niet per se afhankelijk van persoonlijke beslissingen of overtuigingen om bewust wel of niet heteronormatief te zijn.

Enkele voorbeelden van heteronormativiteit zijn:

Voorbeelden heteronormativiteit in de vorm van micro-agressies:

Het begrip heteronormativiteit heeft raakvlakken met begrippen als heteroseksisme, homofobie, transfobie en bifobie. Maar ze gaan niet geheel over hetzelfde concept of belichten andere aspecten van een groter geheel. Terwijl het begrip heteronormativiteit zich focust op de normalisering van heteroseksualiteit, focust heteroseksisme zich op de discriminatie tegen eenieder die niet hetero is. Heteroseksisme is het vellen van een waardeoordeel op grond van iemands seksuele geaardheid (of gender identiteit en de uiting daarvan) buiten heteroseksualiteit, het geloof dat iedereen heteroseksueel zou moeten zijn of dat heteroseksualiteit superieur is. 

Homofobie beschrijft de concrete manifestaties van de twee eerder genoemde termen. Alhoewel de term homofobie een 'irrationele angst voor homo's' impliceert wordt het eerder gebruikt om haat (in al zijn vormen) tegen homo's te beschrijven (dit gaat ook op voor termen termen als transfobie en bifobie).

De termen sluiten op elkaar aan en beschrijven allemaal een onderdeel van de verhouding tussen lhbt'ers en de maatschappij. In andere bewoording is heteronormatviteit de ideologie, heterosexisme het systeem en homofobie de manifestatie. Het is vergelijkbaar met de termen (binnen het feminisme): patriarchaat (ideologie), seksisme (systeem) en misogynie/vrouwenhaat (manifestatie). 

Homoseksualiteit raakt steeds meer geaccepteerd in de westerse samenleving. Toch is er ook de kritiek (vanuit de lhbt-gemeenschap zelf) dat o.a. homo's zelf er naar neigen om bepaalde heteronormatieve elementen te normaliseren in hun eigen relaties en identiteit. Met andere woorden, nu dat homo's een meer gevestigde plaats hebben in de samenleving groeit ook de 'neiging' om het homo-zijn te normaliseren naar een bepaald ideaal. 

Bij bijvoorbeeld relaties tussen mensen van hetzelfde geslacht doelt men dan op de heteronormatieve onderverdeling van een mannelijke en vrouwelijke rolverdeling binnen de relatie (top of bottom/butch en femme), een huwelijk aangaan, een gezin stichten en het hebben van een monogame relatie. Hierbij gaat het niet om of homo's wel of niet het recht hebben om te trouwen etc. maar om of lhbt-relaties hetzelfde pad moeten volgen als heteronormatieve relaties.

Een andere benadering van de term homonormativiteit is die van het centraal stellen van vooral (knappe) blanke middelklasse homo-mannen binnen de lhbt-gemeenschap en binnen de lhbt-narratief in bijvoorbeeld de media. Terwijl de lhbt-gemeenschap bestaat uit een verscheidenheid aan identiteiten uit men kritiek dat er in media en homocultuur vooral en enkel één type homo wordt neergezet/geportretteerd. Dit vormt volgens critici niet alleen een (al dan niet schadelijk) beeld over wat homoseksualiteit is/zou moeten zijn, maar het zou ook ander identiteiten zoals die van lesbiennes, transgenders, biseksuelen en armere of niet-blanke homo's overschaduwen. Daarmee raakt homonormativiteit aspecten van racisme, misogynie en transfobie.

In het verleden is er door de lhbt-gemeenschap verschillend omgesprongen met de vraag hoe om te gaan met heteronormativiteit en hoe zich te verhouden ten opzichte van de 'heterosamenleving'. Alhoewel de term heteronormativiteit pas in de jaren '90 zijn intrede deed speelde het concept al veel eerder een rol in de discussie over welke plaats lhbt'ers binnen de samenleving hebben of zouden moeten hebben.

Zo streefde homo-emancipatiegroepen voor de jaren '70 er vooral naar te assimileren met de 'heterosamenleving'. Na die tijd echter werd de homo-emancipatie mondiger en wilde men zich juist meer verzetten tegen die 'heterosamenleving'/heteronormativitiet. Men streefde naar (meer) acceptatie, integratie of zelfs zelfgekozen afsplitsing door segregatie. 


</doc>
<doc id="368206" url="https://nl.wikipedia.org/wiki?curid=368206" title="Pre-eclampsie">
Pre-eclampsie

Pre-eclampsie is een combinatie van te hoge bloeddruk en eiwitverlies via de urine. In de volksmond is de aandoening bekend onder de naam zwangerschapsvergiftiging, maar die term wordt in medische vaktaal niet meer gebruikt. De aandoening komt bij 3-5% van de zwangeren voor die niet eerder zwanger zijn geweest. Vrouwen die eerder zwanger zijn geweest hebben een lagere kans op het ontstaan van pre-eclampsie. Vrouwen met pre-eclampsie in een eerdere zwangerschap met dezelfde partner hebben een kans om weer pre-eclampsie te krijgen, maar over het algemeen later in de zwangerschap en milder.

Vooralsnog is het onbekend hoe pre-eclampsie ontstaat. Mogelijk is de groei van placentaweefsel gestoord door een auto-immuunreactie van de zwangere vrouw op antigenen van de aankomende vader. Ook zijn er aanwijzingen dat erfelijkheid een rol speelt: zo komt het in bepaalde families voor dat zowel moeder als dochter in hun eerste zwangerschap pre-eclampsie ontwikkelen. In 2005 werd door onderzoek van de VU een gen gelocaliseerd dat voor het ontstaan van pre-eclampsie verantwoordelijk kan zijn.

Ook is er een defecte ontwikkeling van de spiraalarteriën. Spiraalarteriën zijn arteriën aan moederszijde die uitmonden in de placenta. Bij pre-eclampsie zouden deze arteriën niet goed ontwikkeld zijn waardoor de doorbloeding van de placenta ook niet goed is. De verminderde placentadoorbloeding is geassocieerd met stoffen die leiden tot beschadiging van het endotheel in de bloedvaten van de vrouw overal in haar lichaam. Alle organen waar dit endotheel van belang is voor de functie (bijvoorbeeld de nieren) zullen minder goed werken.

Voor de verhoogde bloeddruk wordt de volgende verklaring gegeven: doordat de spiraalarteriën vernauwd zijn en de placenta voortdurend het moederlijke lichaam om zuurstofrijk bloed vraagt voor het kind, zal de bloeddruk van de moeder stijgen om toch nog genoeg bloed te kunnen aanleveren.

Er zijn risicofactoren die een rol spelen bij dit ziektebeeld:

Pre-eclampsie heeft in eerste instantie dezelfde symptomen als het Hellp-syndroom. Door middel van bloedonderzoek kan worden bepaald of het om pre-eclampsie dan wel om Hellp gaat. Pre-eclampsie ontwikkelt zich in de meeste gevallen na week 20 van de zwangerschap en kan ook in het kraambed ontstaan, zelfs tot acht dagen na de bevalling. 5–10% van de patiënten met een pre-eclampsie ontwikkelt het Hellp-syndroom. Hellp kan ook op zichzelf ontstaan uit een gezonde zwangerschap, zonder dat er pre-eclampsie aanwezig is (geweest).

De volgende symptomen zijn kenmerkend voor pre-eclampsie:

Uiteindelijk ontstaan ook klachten als gevolg van orgaanschade:
Orgaanschade is meestal eerder in het bloedbeeld te zien.

Pre-eclampsie heeft een grillig verloop en kan plotseling verergeren door een epileptisch insult of het ontstaan van Hellp. Zo'n epileptisch insult wordt een eclampsie genoemd. Beide situaties zijn voor zowel moeder als kind zeer gevaarlijk. Daarom is ziekenhuisopname ook altijd geïndiceerd bij pre-eclampsie.

Behandeling is in principe niet mogelijk. Alleen de klachten kunnen worden onderdrukt. De enige manier om de pre-eclampsie te doen verdwijnen, is bevallen. Goede monitoring van de zwangere en foetus is dus noodzakelijk zodat constant de belangen van moeder en kind kunnen worden afgewogen. Controle gebeurt door middel van een cardiotocografie (CTG), regelmatig bloed- en urine-onderzoek en echoscopisch onderzoek.

Indien beëindigen van de zwangerschap nog niet gewenst is, en/of de ziekte nog niet ernstig genoeg is, wordt pre-eclampsie behandeld met medicatie:

Een bevalling kan eerder worden ingeleid of er wordt voor een (spoed-)keizersnede gekozen. Soms komt een bevalling spontaan op gang. Daarom kunnen er complicaties ontstaan: prematuriteit, dysmaturiteit en soms ook het overlijden van een kind.

De prognose van het kind wordt bepaald door de zwangerschapsduur waarbij het kind wordt geboren, het geboortegewicht en de ontwikkeling van het kind.

In Nederland is de sterfte van vrouwen in het kraambed 4,3 op 100.000 levendgeborenen (43% van de totale maternale sterfte!) en wordt 75% van die sterftegevallen in het kraambed veroorzaakt door pre-eclampsie of Hellp. Dit komt neer op ongeveer 3 sterfgevallen per jaar in Nederland.

Vrouwen die bij een eerste zwangerschap pre-eclampsie hadden wensen de kans op pre-eclampsie te verminderen bij een tweede zwangerschap. Hoewel 25% opnieuw pre-eclampsie krijgt, treedt dit meestal pas op in de uitgerekende periode, waardoor moeder en kind er in de meeste gevallen geen schade van ondervinden.

Calcium, foliumzuur en blootstelling aan sperma van de verwekker zijn aangewezen. Het gebruik van aspirine, vitamine C en E zijn echter niet aangeraden.


In een tweede zwangerschap, waarbij het lichaam gedurende de vorige zwangerschap heeft kunnen wennen aan het lichaamsvreemde genetisch materiaal van de vader dat aanwezig is in de moederkoek, komt pre-eclampsie minder vaak voor. Dit geldt echter weer niet als een tweede of volgende zwangerschap van een andere partner is.

Nazorg is belangrijk. Zowel Hellp als pre-eclampsie hebben een enorme invloed op het leven van de vrouw, haar partner en andere kinderen. De klachten, bedrust en een vroeggeboorte en soms het verlies van een kind laten bij hen diepe indruk achter. Lichamelijke klachten na de bevalling die ontstaan zijn als gevolg van pre-eclampsie blijven lang bestaan, in de meerderheid van de gevallen tot één jaar na de bevalling. Psychische klachten kunnen veel langer blijven bestaan. Contact met lotgenoten geeft herkenning en kan helpen bij de verwerking van de gebeurtenissen.



</doc>
<doc id="368572" url="https://nl.wikipedia.org/wiki?curid=368572" title="Vruchtwater">
Vruchtwater

Vruchtwater is het vocht waar een embryo (na het eerste trimester foetus genaamd) in ronddobbert in de baarmoeder. Het geeft het embryo een buffer, zodat het veilig in de buik zit, zonder te veel last te hebben van stoten of duwen in de buik. Het vruchtwater wordt vastgehouden door het vruchtvlies.

Ongeveer twee weken na de bevruchting begint het vruchtwater zich te ontwikkelen. In het tweede trimester kan de foetus in het vruchtwater ook ademhalingsbewegingen maken. De foetus slikt ook vruchtwater in en dit is een van de manieren waarop de hoeveelheid vruchtwater wordt gereguleerd. De foetus plast ook in het vruchtwater. Bij een foetus die niet kan slikken (bijvoorbeeld door een aanlegstoornis van de slokdarm, of bij anencephalie) zal men dan ook te veel vruchtwater vinden. Bij een foetus zonder werkende nieren zal men weinig vruchtwater vinden. De omgekeerde redenering gaat echter niet op: bij veel of weinig vruchtwater is er lang niet altijd sprake van een stoornis.
Vlak voor de bevalling kan het zogenaamde voorwater uitvloeien, als "de vliezen breken". Het meeste vruchtwater blijft dan meestal echter nog in de baarmoeder totdat de baby is geboren, doordat de schedel van de baby de uitgang als een soort stop afsluit.


</doc>
<doc id="368589" url="https://nl.wikipedia.org/wiki?curid=368589" title="Musculus rectus superior bulbi">
Musculus rectus superior bulbi

De musculus rectus superior bulbi of bovenste rechte oogspier is een van de vier rechte oogspieren.

De musculus rectus superior oculi heft de oogbol op. Hij veroorzaakt ook een lichte adductie en endorotatie.



</doc>
<doc id="368618" url="https://nl.wikipedia.org/wiki?curid=368618" title="Musculus rectus inferior bulbi">
Musculus rectus inferior bulbi

De musculus rectus inferior bulbi of onderste rechte oogspier is een van de vier rechte oogspieren.

De musculus rectus inferior bulbi trekt de oogbol naar beneden. Hij veroorzaakt ook een lichte adductie en exorotatie.



</doc>
<doc id="368646" url="https://nl.wikipedia.org/wiki?curid=368646" title="Musculus rectus lateralis bulbi">
Musculus rectus lateralis bulbi

De musculus rectus lateralis bulbi of zijdelingse rechte oogspier is een van de vier rechte oogspieren.

De musculus rectus lateralis bulbi zorgt voor een zuivere abductie van de oogbol. Dit houdt voor het rechteroog kijken naar rechts in, voor het linkeroog kijken naar links.

In tegenstelling tot de andere rechte oogspieren, wordt deze geïnnerveerd door de nervus abducens.



</doc>
<doc id="368648" url="https://nl.wikipedia.org/wiki?curid=368648" title="Geurdrempel">
Geurdrempel

De geurdrempel van een gasvormige stof is de laagste concentratie van die stof in lucht waarbij de geur ervan nog waarneembaar is door de mens.

Voor de bepaling van de geurdrempel van een stof maakt men gebruik van een "geurpanel" van verschillende mensen. Deze krijgen een aantal verschillende verdunningen van de stof te ruiken, en geven telkens aan of ze al dan niet een geur kunnen onderscheiden. De geurdrempel is dan "de concentratie die door de helft van het panel nog onderscheiden wordt van geurvrije lucht". Geurdrempels zijn geen exacte waarden; niet iedereen is even gevoelig voor een bepaalde geur. In de literatuur kan men dan ook voor één stof verschillende geurdrempels terugvinden.

De geurdrempel wordt uitgedrukt in µg/m, ppm of ppb.

Het begrip geurdrempel is nauw verwant met het begrip geureenheid: per definitie is de geurdrempel gelijk aan één geureenheid (GE) per m.


</doc>
<doc id="368664" url="https://nl.wikipedia.org/wiki?curid=368664" title="Musculus rectus medialis bulbi">
Musculus rectus medialis bulbi

De musculus rectus medialis bulbi of mediale rechte oogspier is een van de vier rechte oogspieren.

De musculus rectus medialis zorgt voor een zuivere adductie van de oogbol. Dit houdt voor het rechteroog kijken naar links in, voor het linkeroog kijken naar rechts.



</doc>
<doc id="368900" url="https://nl.wikipedia.org/wiki?curid=368900" title="Liggingsafwijking">
Liggingsafwijking

Een liggingsafwijking is een afwijkende ligging van de baby in de baarmoeder.

De normale ligging van een foetus bij de geboorte is "achterhoofdsligging, achterhoofd voor".

Afwijkende hoofdliggingen zijn: 

Andere liggingsafwijkingen zijn:

Bij de achterhoofdsligging staat het hoofdje al in de zwangerschap vast in het bekken van de moeder. Tijdens de indaling draait dan de kleine fontanel die het achterhoofd markeert, naar voren (inwendige spildraai). Na de geboorte draait het hoofdje weer terug (uitwendige spildraai) als de schouders in het geboortekanaal draaien.
In voorhoofdsligging kan een kind niet geboren worden.

Bij een dwarsligging ligt het kind dwars in de baarmoeder en is vaginaal bevallen niet mogelijk. Als deze ligging blijft bestaan, vindt er een geplande keizersnede plaats.

Bij een onvolkomen stuitligging liggen de beentjes opgslagen langs de buik. De stuit is voorliggend deel.
Bij een volkomen stuitligging zijn de voetjes voorliggend deel.

Bij een stuitligging kan er in principe een vaginale bevalling plaatsvinden. Het risico van een kunstverlossing, zoals een stuitextractie al dan niet met een verlostang op het nakomend hoofd, is echter relatief groot, zodat men bij twijfel liever een keizersnede kiest.


</doc>
<doc id="369260" url="https://nl.wikipedia.org/wiki?curid=369260" title="Lactococcus lactis">
Lactococcus lactis

Lactococcus lactis (oude naam "Streptococcus lactis") is een bacterie die leeft op planten, huid en haar. Ze wordt veel gebruikt bij de bereiding van karnemelk en kaas. Sommige stammen produceren ook nisine, dat een conserverende werking heeft. Lc. lactis geeft de melk een specifieke geur en kan groeien bij een temperatuur tussen 10 °C en 45 °C; de gunstigste temperatuur voor de groei is 30 °C. De bacterie verdraagt maar weinig zout.

Het is een niet sporulerende, onbeweeglijke, Gram-positieve coc die in paren en korte ketens voorkomt. De bacteriën zijn 0.5 - 1.5 µm lang. Bij de fermentatie van de lactose in de melk produceren ze melkzuur, maar doordat ze niet erg zuurresistent zijn wordt minder dan 0,5% van de lactose omgezet. De bacterie heeft een relatief klein genoom dat 2,5 Mbp groot is.

"Lactococcus lactis" subsp. "lactis" wordt gebruikt aan het begin van de productie van de kaassoorten: Brie, Camembert, Cheddar, Colby, Gruyère, Parmezaanse kaas en Roquefort.

Het gebruik van "Lactococcocus lactis" in zuivelfabrieken is niet zonder risico. Specifieke fagen van "Lactococcus lactis" zorgen elk jaar voor belangrijke verliezen doordat geïnfecteerde bacteriën de melk niet meer kunnen omzetten. De belangrijkste faagsoorten hierbij zijn: 936, c2 en P335.


Met de opkomst van de biotechnologie zijn er nieuwe genetisch gemodificeerde stammen gemaakt, die beter groeien, resistent zijn tegen fagen en meer lactose omzetten.

Ook is er een stam gemaakt die ingezet kan worden bij het tegengaan van een hiv-infectie en een andere stam bij de Ziekte van Crohn.


</doc>
<doc id="369441" url="https://nl.wikipedia.org/wiki?curid=369441" title="Hans Henkemans">
Hans Henkemans

Hans Henkemans (Den Haag, 23 december 1913 - Nieuwegein, 29 december 1995) was een Nederlands pianist, componist, muziekpedagoog en psychiater.

Hij studeerde van 1926 tot 1931 muziek in de vakken piano en compositie bij Bernhard van den Sigtenhorst Meyer en van 1933 tot 1938 bij Willem Pijper. Ook studeerde hij vanaf 1931 geneeskunde aan de Universiteit van Utrecht. 

In 1981 promoveerde Henkemans in de psychiatrie op het proefschrift "Aspecten van de sublimatie, haar stoornissen en de therapie hiervan". Op basis van de ervaringen die hij had opgedaan in zijn praktijk als psychiater – en dan voornamelijk met musici - heeft hij het creatieve proces geanalyseerd. Elk Ik, zo stelt Henkemans, wordt tijdens de groei naar volwassenheid gefrustreerd. Die frustratie kan leiden tot een vorm van sublimatie in het kunstwerk, ""een - tot het voordeel van het individu - geslaagde vorm van afweer, waarbij de, doorgaans uit de vroegste kinderjaren stammende, driften omgevormd worden tot handelingen, die qua inhoud weliswaar een aanzienlijke wijziging hebben ondergaan, doch waarvan de begeleidende emoties onveranderd zijn gebleven."" De sublimatie levert via een instinctief-creatief proces een kunstwerk op. Is de sublimatie echter gebaseerd op identificatie (dat wil zeggen: imitatie van een ander), dan verloopt het persoonlijke afrekenen met de impuls niet optimaal en kan een neurose of neurotisch gedrag (bijvoorbeeld agressie) het gevolg zijn.

Vrij snel na de oorlog staakte hij zijn activiteiten als arts, om zich geheel aan de muziek te wijden.
Op 2 december 1945 debuteerde hij als pianist in het Concertgebouw te Amsterdam. Na dit eerste optreden volgde een meer dan 20 jaar durende loopbaan als concertpianist (hij was onder meer 59 maal solist in het Concertgebouw) met uitvoeringen in binnen‑ en buitenland. Hij speelde alle 23 pianoconcerten van Mozart voor de radio. Daarnaast nam hij het complete piano-oeuvre van Claude Debussy op. Behalve in deze 'specialismen' (Debussy en Mozart) werd hij ook gewaardeerd als vertolker van werken van o.a. Beethoven en Ravel. Hij trad met regelmaat op in talrijke Europese steden als recitalist en als solist bij vele bekende orkesten. Ook was hij een graag geziene gast op de festivals van o.a. Salzburg en Edinburgh.

In de jaren 60 was hij docent voor compositie en instrumentatie aan het "Noord-Nederlands Conservatorium" te Groningen en aan het Muzieklyceum te Amsterdam gaf hij pianolessen. In 1969 - nadat hij meer dan 20 grammofoonplaten had opgenomen - verliet hij als pianist het concertpodium en legde zich toe op de psychiatrie, maar hij bleef daarnaast componeren. 

In 1963 werd Henkemans door de Stichting Kunstenaarsverzet 1942-1945 gelauwerd met de Prijs van de Stichting Kunstenaarsverzet.

Als componist werd hij beïnvloed door Claude Debussy, Maurice Ravel en Willem Pijper. Tot zijn bekendere composities mogen zijn concerten voor viool, altviool en harp worden gerekend, evenals zijn partita voor orkest. Tegenwoordig wordt zijn werk echter nog maar vrij weinig uitgevoerd. Een aantal van zijn composities is opgenomen.




</doc>
<doc id="370047" url="https://nl.wikipedia.org/wiki?curid=370047" title="Nickie Nicole">
Nickie Nicole

Nickie (vroeger Nicky) Nicole is het pseudoniem van Nicholas Carter (Brooklyn, New York, 8 april 1969), een van oorsprong Amerikaanse travestiet of "drag queen", die vooral in Nederland bekendheid kreeg.

Nickie Nicole werd na zijn komst naar Amsterdam in 1992 ontdekt door Manfred Langer, die hem optredens gaf in zijn roemruchte discotheek iT aan de Amstelstraat. In de Reguliersdwarsstraat trad Nickie Nicole ook op in de discotheken Richter en Exit en had hij de populaire Nickie Nicole Shows in danscafé Havana. Vervolgens trad hij jarenlang op bij talloze kleine en grote feestelijke gelegenheden, openingen, recepties e.d.

Hij werd landelijk bekend als juryvoorzitter in Robert ten Brinks "De Travestieshow", die van 1995 t/m 1997 door Veronica werd uitgezonden. In 2000 was Nicole deelnemer aan het televisieprogramma "Big Brother VIPS".

Nickie Nicole beheerde enige jaren in Amsterdam een inmiddels weer gesloten winkel in kleding voor travestieten, onder de naam Queens & Co. Later begon hij ook met het maken van digitaal vervaardigde schilderijen, die op verschillende locaties geëxposeerd werden.




</doc>
<doc id="370078" url="https://nl.wikipedia.org/wiki?curid=370078" title="Betty Friedan">
Betty Friedan

Betty Friedan, geboren als "Bettye Naomi Goldstein" (Peoria (Illinois), 4 februari 1921 – Washington D.C., 4 februari 2006) was een Amerikaanse feministe, sociaal activiste en publiciste.

Friedan was in haar puberteit een actief marxiste en radicalistisch Joods activiste. Al op de campus van de High School Smith College waar ze studeerde, gaf ze een eigen krant uit. Haar studie psychologie aan de universiteit van Berkeley in Californië rondde ze niet af. Kort daarop werd ze journaliste voor linkse en vakbondsbladen. In 1947 trouwde ze met Carl Friedan, van wie ze in 1967 zou scheiden. Ze stierf, op haar 85e verjaardag, aan een hartstilstand.

Toen ze in 1952 zwanger was van haar tweede kind werd ze wegens haar zwangerschap ontslagen. Deze ervaring gaf haar leven koers. In 1958 trof ze op een reünie haar vroegere jaargenoten van haar High School, van wie ze de levenservaringen systematisch optekende. Omdat haar opviel bij hoeveel vrouwelijke jaargenoten de carrière voortijdig afgebroken was, schreef ze daarover een artikel voor een krant, dat zelfs na talloze herschrijvingen voor publicatie geweigerd werd. Daarop besloot ze het materiaal als basis voor een boek te gebruiken.

In 1963 schreef zij dat boek, een baanbrekend feministisch werk, "The Feminine Mystique". De eerste druk bedroeg 1,3 miljoen exemplaren en het werd het best verkochte boek van dat jaar. Het boek beschrijft de rol van de middenklasse-vrouw in een van arbeidssegregatie gespeende industriële samenleving: het huisvrouwenbestaan, en de afstomping die die rol met zich meebrengt, het "huisvrouwensyndroom". Deze bestseller wordt algemeen beschouwd als het begin van de Tweede feministische golf. In Nederland is het artikel "Het onbehagen bij de vrouw" door Joke Smit, dat in 1967 in "De Gids" verscheen, een rechtstreekse afgeleide van dit boek.

In 1966 richtte Friedan de "National Organization for Women" (NOW) op, en in 1969 richtte ze samen met Bernard Nathanson en Larry Lader de pressiegroep NARAL op, die ernaar streefde de strafbaarheid van abortus provocatus in de Verenigde Staten op te heffen. NARAL streeft er tegenwoordig naar dit zo te behouden.

Friedan is ook bekend geworden door een schokkende televisie-confrontatie met Norman Mailer, destijds beschouwd als het geweten van Amerika, die door haar vlijmscherp neergesabeld werd als vrouwenvereerder voor wie beter de term "male chauvinist pig" gebezigd zou kunnen worden; hij zou de vrouw bij de geslachtsdaad enkel als kwispedoor gebruiken.

Nadien bleef ze tot op hoge leeftijd actief als feministe en hielp vele vrouwenorganisaties oprichten of voorzitten. In tegenstelling tot Nathanson, bleef ze ook erg actief in de pro-abortusbeweging. 


</doc>
<doc id="370281" url="https://nl.wikipedia.org/wiki?curid=370281" title="Stonewall-rellen">
Stonewall-rellen

De Stonewall-rellen vonden eind juni 1969 plaats in de wijk Greenwich Village in New York City bij de ontruiming van de homobar "The Stonewall Inn" door de Metropolitan Police. Na jaren van treiterijen en geweldplegingen door de politie besloot het bezoekende publiek van homoseksuele mannen, lesbische vrouwen en travestieten terug te vechten. In tegenstelling tot wat er in de overlevering wordt beweerd, waren het vooral de travestieten (en niet de homo-mannen) die terug vochten. Deze opstand vormt een scheidslijn in de geschiedenis van de holebi-beweging daar nooit eerder homo's en travestieten in zulke grote aantallen hardhandig weerstand boden tegen de op hun gemeenschap gerichte vernederingen door de politie.
Wereldwijd zijn deze rellen een voorbeeld geworden voor holebi-demonstraties. In 2013 noemde president Barack Obama Stonewall in zijn inaugurale toespraak als een van de belangrijke momenten in de strijd voor gelijke rechten.

Zaterdagmorgen 28 juni 1969 viel de politie binnen in de Stonewall Inn, een homobar in Greenwich Village. Een aantal factoren maakte deze raid anders dan vorige invallen. Zo had politiepersoneel van het zesde district de uitbaters van de Stonewall Inn getipt. Daarnaast vonden de invallen doorgaans vrij vroeg op de avond plaats, zodat de zaak terug normaal draaide tijdens de piekuren ’s nachts. Om 1.20 uur, veel later dan bij de gewoonlijke invallen, betraden acht agenten uit het eerste district, waarvan slechts één in uniform, de bar. Het merendeel van de klanten zou niet worden gearresteerd daar enkel de personen “zonder identiteitsbewijs, diegene die gekleed waren in de kledij van het andere geslacht en sommige of alle werknemers” het doel waren.

Details over hoe de rellen precies begonnen variëren. Volgens een getuige wierp een vrouwelijke travestiet Sylvia Rivera een fles naar een politieman na te zijn gepord met diens knuppel. Een andere getuige beweert dat een lesbienne zich verzette terwijl ze naar de patrouillewagen werd gebracht, dat zou de massa hebben aangemoedigd om hetzelfde te doen. Wat er ook van waar zij, een handgemeen brak los onder de verzamelden. De politie werd al snel in het defensief gedwongen en barricadeerde zich in de bar. De (heteroseksuele) folkzanger Dave van Ronk, die bij het pand aanwezig was werd vastgegrepen door de politie, de bar binnengetrokken en in elkaar geslagen. De menigte viel onophoudelijk aan. Sommigen poogden het pand in brand te steken, anderen gebruikten een parkeermeter als stormram om de politieagenten naar buiten te krijgen. Het nieuws van de rel verspreidde zich snel door de buurt en vele bewoners en klanten van nabijgelegen bars haastten zich naar het schouwspel. 

Gedurende die nacht selecteerde de politie vrouwelijk uitziende mannen en transseksuelen op straat en sloeg ze in elkaar. Tijdens de eerste nacht werden 13 mensen gearresteerd. Vier politiemannen en een onbekend aantal demonstranten raakte gewond. Bekend is dat ten minste twee relschoppers ernstig in elkaar werden geslagen door de politie. Meer dan 2000 demonstranten wierpen flessen en stenen naar de 400 ingezette politieagenten, ondertussen “Gay Power!” scanderend. 

De politie stuurde versterking in de vorm van de Tactical Patrol Force die gespecialiseerd was in het neerslaan van anti-Vietnam-manifestaties. De Tactical Patrol Force slaagde er ook niet in de menigte te verspreiden. Ze werden bekogeld met stenen en andere projectielen. 

Uiteindelijk doofden de rellen uit, maar de volgende nacht was de menigte terug. Deze nacht verliep minder gewelddadig dan de vorige, maar schermutselingen tussen demonstranten en politie vonden plaats tot vier uur in de ochtend. Vijf dagen na de inval in de Stonewall waren er voor de derde maal rellen. Die woensdag verzamelden zich duizend mensen aan de bar en weer werd er veel schade aangericht.

In juli werd in New York het Gay Liberation Front opgericht. Nog datzelfde jaar waren er ook afdelingen van het GLF in andere Amerikaanse steden en op universiteiten. Exact één jaar na de Stonewall-rellen had de eerste Gay Pride Parade ooit plaats tussen Greenwich Village en Central Park. Deze telde tussen de 5.000 à 10.000 deelnemers. 

Gelijkaardige initiatieven kwamen wereldwijd van de grond, zoals in Canada, Frankrijk, Groot-Brittannië, Duitsland, België, Nederland, Australië en Nieuw-Zeeland.
In Nederland begonnen in 1977 de Roze Zaterdagen, altijd plaatsvindend op de laatste zaterdag van de maand juni, in wisselende steden. In België vinden sinds 1979 eveneens Roze Zaterdag in wisselende steden plaats, maar deze worden vanaf 1996 altijd op de tweede zaterdag van mei in Brussel gehouden en heten sinds 2010 The Belgian Pride.





</doc>
<doc id="371581" url="https://nl.wikipedia.org/wiki?curid=371581" title="Meervoudig complexe ontwikkelingsstoornis">
Meervoudig complexe ontwikkelingsstoornis

Meervoudig complexe ontwikkelingsstoornis (ook MCDD naar het Engelse "multiple-complex developmental disorder") is een ontwikkelingsstoornis die wordt geclassificeerd als PDD-NOS, de restgroep van pervasieve ontwikkelingsstoornissen. Het is een aparte ontwikkelingsstoornis waarbij niet alleen de contactproblemen voorop staan, maar ook problemen bij het reguleren van emoties en gedachten en dikwijls psychotische verschijnselen.

De symptomen die voor kunnen komen zijn in drie groepen in te delen:

MCDD is niet afzonderlijk omschreven in de ICD-10 of het DSM-IV-TR, dit zijn standaardwerken voor classificatie van aandoeningen. 

Een behandeling is gericht op het geven van structuur, het voorkomen en dempen van de angsten en het bevorderen van de gezonde mogelijkheden en vaardigheden. Dit verschilt weinig van autisme of PDD-NOS.


</doc>
<doc id="372543" url="https://nl.wikipedia.org/wiki?curid=372543" title="Syndroom van Gerstmann">
Syndroom van Gerstmann

Het syndroom van Gerstmann is een neurologisch syndroom, waarbij een beschadiging van de gyrus angularis in de linkerhersenhelft wordt verondersteld. Dit syndroom dient te worden onderscheiden van het syndroom van Gerstmann-Sträussler-Scheinker. Het syndroom van Gerstmann wordt in de meeste gevallen veroorzaakt door een beroerte of treedt op in het kader van een dementie. Een aangeboren variant van dit syndroom komt steeds meer tot uiting door de achterstand die kinderen met het syndroom op school oplopen.

De klassieke symptomen van mensen met het syndroom van Gerstmann:

Het klassieke patroon van deze symptomen komt zelden voor. Vaak is er sprake van andere benoemingsstoornissen of andere fatische stoornissen, apraxie of alexie.


</doc>
<doc id="372616" url="https://nl.wikipedia.org/wiki?curid=372616" title="Tissue plasminogen activator">
Tissue plasminogen activator

Tissue plasminogen activator (tPA) of weefselplasminogeenactivator is een enzym dat als functie heeft het regelen van het opruimen van bloedstolsels (fibrine) door het omzetten van plasminogeen naar het actieve plasmine te bevorderen. Plasmine speelt een rol in de afbraak van fibrine. 

Het gen voor weefselplasminogeenactivator ligt op chromosoom 8 en bestaat uit 14 exons en 13 introns. Intron 8 bevat een dimorfe Alu-sequentie.




</doc>
<doc id="372619" url="https://nl.wikipedia.org/wiki?curid=372619" title="Visuele handicap">
Visuele handicap

Een visuele handicap is een functieverlies van het zicht. Dit verlies kan gedeeltelijk of totaal zijn. In geval van een totaal verlies aan zicht, spreekt men van blindheid. Een gedeeltelijk verlies van zicht noemt men slechtziendheid. Indien het probleem veroorzaakt wordt door een foutieve interpretatie van visuele prikkels, ontstaan handicaps als dyslexie, problemen met het visuele geheugen, en zo verder.

De oorzaken van gezichtsproblemen kunnen zich stellen ter hoogte van 

Ter hoogte van het oog onderscheidt men meerdere problemen. Het hoornvlies is het deel in het oog waar licht binnenkomt. Het is het buitenste, glasachtige deel van ons oog. Op het hoornvlies plakt men de contactlenzen. Het hoornvlies heeft veel zenuwuiteinden. Daarom doet het zo pijn als er iets in je oog komt bijvoorbeeld een vlieg.

Het glasachtig lichaam is doorzichtig en biedt steun aan de oogbol. Indien de druk in dit lichaam te hoog wordt, spreekt men van glaucoom. Bij onderdruk van het glasachtig lichaam, riskeert men een netvliesloslating (zie verder). In geval het glasachtig lichaam troebel wordt, bijvoorbeeld door een bloeduitstorting of ten gevolge van aanwezige proteïnen, vermindert het zicht al dan niet tijdelijk.

In het netvlies bevinden zich de receptoren die de lichtstimulus omzetten in elektrische prikkels. Wanneer dit netvlies, bijvoorbeeld door onderdruk van het glasachtig lichaam, loslaat van het onderliggende vaatvlies, sterft het netvlies af met blindheid tot gevolg. Wanneer er geen, onvoldoende of slechtwerkende kegeltjes aanwezig zijn, lijdt men aan kleurenblindheid. Verbranding van het netvlies door sterke lichtstralen (rechtstreeks zonlicht, laslicht) veroorzaakt een definitieve beschadiging of vernietiging van (een deel van) de staafjes en kegeltjes.

De elektrische prikkels, afkomstig van de staafjes en kegeltjes worden via de zenuwen naar de hersenen geleid.
Wanneer er in deze geleiding een stoornis is, wordt het zicht verstoord.

Ter hoogte van de uitmonding van de oogzenuw ontstaat een blinde vlek op het netvlies. Deze is fysiologisch. 
Wanneer er zich een bloeduitstorting, afrukking of compressie van de oogzenuw voordoet, is er een geheel of gedeeltelijke uitval van het zicht van het aangetaste oog.

Het chiasma opticum is de kruising van beide oogzenuwen, gelegen boven de hypofyse. Compressie van het chiasma opticum is veelvoorkomend ten gevolge van problemen ter hoogte van de hypofyse, bv. hypofysetumor. 
Afhankelijk van de compressie is er een specifieke uitval van het gezichtsveld in één of beide ogen.

Bij slecht of niet functioneren van de hersengebieden die instaan voor de interpretatie van visuele prikkels, kunnen er meerdere problemen ontstaan. Ten gevolge van aangeboren afwijkingen of hersenletsel ter hoogte van de visuele cortex kan er gedeeltelijke of gehele blindheid ontstaan door de afwezigheid van interpretatie van de prikkels. Verkeerdelijke interpretatie van visuele prikkels kan leiden tot dyslexie, illusies of gezichtsbedrog. Deze foutieve interpretatie kan aangeboren zijn of veroorzaakt worden door chemische stoffen zoals drugs.



</doc>
<doc id="372808" url="https://nl.wikipedia.org/wiki?curid=372808" title="Blowverbodsbord">
Blowverbodsbord

Een blowverbodsbord was een bord dat aangaf dat er in een bepaald gebied niet mocht worden geblowd. In Nederland werden in januari 2006 de blowverbodsborden geïntroduceerd in het Amsterdamse stadsdeel De Baarsjes. De APV werd aangegrepen om deze verbodsmaatregel te nemen. In juli 2011 oordeelde de Raad van State dat gemeenten een plaatselijk blowverbod niet via de APV mogen regelen omdat het bezit en gebruik reeds verboden is op grond van de Opiumwet..

In december 2005 ging de Amsterdamse gemeenteraad akkoord met de invoering van een blowverbod voor specifieke gebieden waar sprake was van veel overlast van blowende jongeren. Voor de duur van een jaar mag de gemeente plaatselijke blowverboden afkondigen. Dit is een unieke situatie: blowverboden golden tot dan toe niet voor kleine gebieden zoals straten en pleinen, maar voor grotere regio's.

Doordat het verbod nu betrekking had op kleine gebieden, ontstond er ook behoefte aan borden die het blowverbod aangeven. Dit bord, dat grote gelijkenis vertoont met een verkeersbord, maar er geen is, werd op 17 januari 2006 door bewoners en ondernemers in stadsdeel De Baarsjes gekozen uit drie voorstellen ontworpen door Hans Bos van KochxBos Ontwerpers, Amsterdam. Op het Mercatorplein, in de Hudsonstraat en in enkele naburige straten werd het bord kort daarna opgehangen. Overtreding van het aldus aangegeven blowverbod kan met een boete bestraft worden.

De borden bleken echter al snel een collector's item te zijn, en de eerste borden werden al vrij snel gestolen. Als antwoord daarop biedt het stadsdeel de borden te koop aan op het internet. De opbrengst gaat naar een goed doel. De belangstelling bleek groot, en al spoedig werd er een plastic namaakbord te koop aangeboden. Een andere ondernemer speelde daarop in door een rond blauw "toestemmingsbord" in de handel te brengen, waarop een wit cannabisblad was afgebeeld. Dit bord werd uit de handel genomen; het vertoonde grote gelijkenis met een verkeersbord, en aan particulieren is het verboden verkeersborden te koop aan te bieden.

In de Verenigde Staten kent men al langer het verschijnsel dat borden aangeven dat er ter plekke een speciale wetgeving voor drugsgebruik van toepassing is. Zo geldt er rond scholen vaak een drug-free school zone.


</doc>
<doc id="372810" url="https://nl.wikipedia.org/wiki?curid=372810" title="Blowen">
Blowen

Blowen is het inhaleren van softdrugs door het roken ervan. Dit wordt in Europa meestal gedaan door er een joint van te rollen en deze te roken. Ook wordt er wel gebruikgemaakt van een hasjpijpje of een waterpijp. Over het algemeen wordt met blowen het roken van een joint bedoeld. Afhankelijk van de kwaliteit van de wiet wordt de joint gemixt met tabak van een sigaret of shag, in een lang vloeitje met een tip. Joints met hasj worden vrijwel altijd gemixt met tabak. 

Een tip is een stukje karton dat in de vorm van een filter is gevouwen. In tegenstelling tot een sigarettenfilter filtert een tip de rook niet. Deze zorgt ervoor dat — net als bij een waterpijp — de extra hete hasjrook enigszins gekoeld wordt. Daarnaast kan de joint met de (kostbare) wiet helemaal opgerookt worden zonder de lippen te branden.



</doc>
<doc id="372868" url="https://nl.wikipedia.org/wiki?curid=372868" title="Ginseng">
Ginseng

Ginseng is de naam die wordt gegeven aan bereidingen uit de wortels van soorten uit het geslacht "Panax" in de Klimopfamilie ("Araliaceae"). Het geslacht "Panax" bestaat uit ten minste negen soorten, waaronder "Panax ginseng" (Koreaanse of Chinese ginseng), "Panax quinquefolius" (Xiyangshen, Amerikaanse ginseng), "Panax notoginseng" (Sanqi) en "Panax japonicus" (Japanse ginseng). De medicinale eigenschappen van ginseng worden voor een belangrijk deel toegeschreven aan ginsenosides, steroide-achtige stoffen, triterpeen saponines, die voor de plant waarschijnlijk onderdeel zijn van het afweermechanisme tegen herbivoren. Bij zoogdieren werken ginsenosiden agonistisch op de receptoren van verschillende steroïdhormonen. Daarnaast beïnvloeden ginsenosides de expressie en functie van verschillende andere receptoren zoals voor tyrosinekinase, serotonine, NMDA en acetylcholine.

Ginseng wordt gebruikt als algemeen tonicum of adaptogen ter bevordering van de levensduur vooral in het Verre Oosten, met name China, Korea en Japan. Ginseng is nu een van de meest populaire kruidengeneesmiddelen met een wereldwijde omzet van meer dan USD 300 miljoen dollar in 2001.

Eigenlijk vertegenwoordigt de term 'ginseng' twee Chinese ideogrammen: 'gin' (Engelse uitspraak: 'ren') verwijst naar 'man' en 'seng' (Engelse uitspraak: 'shen') verwijst naar de 'essentie' Ginseng wordt verondersteld om de drie mythische essenties van de mens te belichamen - body, mind en spirit. Het wordt ook wel aangeduid als de heer of koning van de kruiden.

"Panax" is een Latijns woord dat 'allesgenezer' betekent, verwant met panacee. 

De twee bekendste soorten zijn "Panax quinquefolius" (ook wel Amerikaanse ginseng genoemd) en "Panax ginseng" (ook wel Chinese of Koreaanse ginseng genoemd). De "Eleutherococcus senticosus" wordt soms ""Siberische ginseng"" genoemd, maar deze soort is niet verwant met genoemde Panax-soorten.

Ginseng beïnvloedt de bloeddruk, de stofwisseling en het immuunsysteem. De werkzame stoffen zijn de in de wortel voorkomende ginsenosiden, welke tot de triterpeen saponinen behoren. Er zijn aanwijzingen dat deze stoffen gunstige effecten op de gezondheid hebben. Zo hebben gebruikers van ginsengpreparaten een verminderd risico op kanker van de maag, longen, lever, pancreas, baarmoeder, colon en mond. De ginsenosides Rg3 en Rh2 zijn de belangrijkste anticarcinogene inhoudsstoffen die voor dit effect verantwoordelijk worden geacht. 

Om variatie tussen ginsengpreparaten te vermijden, wordt in wetenschappelijk onderzoek veel gebruikgemaakt van commercieel verkrijgbare gestandaardiseerde ginsengextracten. Twee algemeen gebruikte gestandaardiseerde extracten zijn G115 uit "Panax ginseng" (gestandaardiseerd op 4% totaal ginsenosiden) en NAGE uit "Panax quinquefolius" (gestandaardiseerd op 10% totaal ginsenosiden). De ginsenosiden Rb1, Rb2, Rc, Rd, Re and Rg1 worden in beide preparaten aangetroffen, waarbij G115 meer Rg1 bevat, en NAGE meer Rb1 en Re.

In dierproeven waarbij muizen en ratten jarenlang grote doses ginseng kregen toegediend, werden op korte of lange termijn geen duidelijke voordelige of nadelige gevolgen hiervan vastgesteld, behalve bij de groep die 2 jaar lang de hoogste dosis van 5 gram/kilo/dag kreeg (vergelijkbaar met 350 gram per dag voor een volwassene van 70 kilo): hierbij was het gewicht wat lager maar ook de incidentie van een bepaalde goedaardige afwijking aan de melkklier wat lager. Het aantal tumoren was niet hoger of lager dan bij de controlegroep.

Ginseng wordt sterk afgeraden bij mensen met nierproblemen. Ginseng kan bloedingen veroorzaken. Ginseng mag niet samen met een aantal medicijnen ingenomen worden vanwege ongunstige wisselwerkingen.



</doc>
<doc id="373061" url="https://nl.wikipedia.org/wiki?curid=373061" title="Musculus masseter">
Musculus masseter

De musculus masseter of wangkauwspier is een van de kauwspieren. Zijn taak is het sluiten van de kaak. 

De musculus masseter is verdeeld in een oppervlakkig deel (Latijn: "pars superficialis musculi masseteris") en een diep deel (Latijn: "pars profunda musculi masseteris"). De vezels van het "oppervlakkige deel" verlopen schuin. Het "diepe deel" ontspringt met loodrechte vezels aan het binnenvlak van de processus zygomaticus van het slaapbeen en ook van de fascia temporalis. De musculus masseter wordt geïnnerveerd door de nervus massetericus en de nervus mandibularis.

De musculus masseter staat in voor de oprichting van de mandibula, waardoor de onderkaak omhoog gelift wordt. Dit gebeurt tijdens het sluiten van de kaken. De musculus masseter loopt parallel met de musculus pterygoideus medialis, maar is veel sterker.

De spier kan vergroot worden bij patiënten die tandenknarsen (bruxisme) of bij mensen die constant kauwen (kauwgum). Deze masseter hypertrofie is meestal asymptomatisch en komt meestal bilateraal voor, maar het kan ook voorkomen aan één kant. Door de toename in spiermassa, kan het gezicht een zekere asymmetrie tonen. Deze toestand kan in de kliniek verward worden met ziekte van de parotisklier, tandinfecties en maxillofaciale neoplasmen.



</doc>
<doc id="373067" url="https://nl.wikipedia.org/wiki?curid=373067" title="Kauwspier">
Kauwspier

De kauwspieren of musculi masticatorii zijn de spieren die het kauwen mogelijk maken. Deze spieren worden alle geïnnerveerd door takken van de nervus mandibularis. Ze stammen af van de eerste viscerale boog. De mens heeft vier kauwspieren:


Deze spieren zorgen ervoor dat de onderkaak tegen de bovenkaak getrokken wordt. Bovendien zorgen ze ervoor dat de onderkaak in alle richtingen kan schuiven tijdens het kauwen.


</doc>
<doc id="373998" url="https://nl.wikipedia.org/wiki?curid=373998" title="Bovenkaakbeen">
Bovenkaakbeen

Het bovenkaakbeen of maxilla is een deel van de aangezichtsschedel.

Het bovenkaakbeen grenst aan het voorhoofdsbeen door de processus frontalis en de sutura frontomaxillaris. Aan de laterale zijde van het bovenkaakbeen loopt de processus zygomaticus. De mediaal gerichte processus palatinus vormt een deel van het harde verhemelte. De onderrand wordt gevormd door de processus alveolaris. Mediaal anterior ligt de incisura nasalis (vormt de neusholte). Aan de onderrand hiervan ligt de spina nasalis anterior. Hieronder ligt de sutura intermaxillaris.

In het centrum van het bovenkaakbeen ligt het corpus maxillare. In het gebied van het bovenkaakbeen bevindt zich vlak onder de margo infraorbitalis, dicht bij de sutura zygomaticomaxillaris, het foramen infraorbitale. Hierdoor lopen de nervus infraorbitalis (een tak van de nervus maxillaris), een slagader en een ader. Onder de oogkas is het bovenkaakbeen ingevallen. Hierdoor ontstaat een groef, de fossa canina. Aan de processus frontalis, in aansluiting aan de margo infraorbitalis, ligt de crista lacrimalis anterior.


</doc>
<doc id="374022" url="https://nl.wikipedia.org/wiki?curid=374022" title="Mycose">
Mycose

Mycosen of schimmelziekten zijn infecties veroorzaakt door parasitaire schimmels. Ze kunnen zowel bij mensen, dieren als planten voorkomen.

Omdat schimmels heterotrofe organismen zijn, zijn ze afhankelijk van andere organismen voor hun voeding. Mycosen gebruiken het menselijk lichaam voor hun voeding. Ze komen vooral voor op warme en vochtige plaatsen, bijvoorbeeld onder de nagels en op slijmvliezen. Schimmelziekten treden vaak op als de weerstand vermindert, bijvoorbeeld bij suikerziekte.

Schimmelziekten worden opgedeeld in oppervlakkige aandoeningen (huid, haar, nagel, mond en vagina) en diepe aandoeningen (dieper gelegen delen van het lichaam).

Al naar gelang de plaats van de infectie kan gesproken worden van bijvoorbeeld "tinea pedis" (schimmelziekte van de voeten), "tinea corporis" (schimmelziekte van de romp), "tinea barbae" (schimmelziekte van de baardstreek), "dermatomycose" (schimmelziekte van de huid), "trichomycose" (schimmelziekte van het haar), "onychomycose" (schimmelziekte van de nagels).

Verschillende aandoeningen worden ook genaamd naar de veroorzaker van de ziekte, bijvoorbeeld trichofytie (veroorzaakt door Trychofyton-soorten), microsporie (veroorzaakt door Microsporon-soorten), candidasis (veroorzaakt door Candida-soorten).

"Candida" is een geslacht van hoofdzakelijk facultatief parasitaire schimmels. Een veel voorkomende soort is "Candida albicans" op de slijmvliezen. Deze schimmel komt meestal voor in gistvorm. Onder bepaalde omstandigheden neemt de schimmel echter hormonen op. Deze situatie komt onder andere voor bij de zwangerschap en bij het ingaan van de menopauze. De schimmel wordt meercellig en maakt het slachtoffer dan behoorlijk ziek.


Bij rund, hond en kat kunnen huidinfecties voorkomen. Schimmelinfecties kunnen bij runderen en paarden (o.a. door "Aspergillus fumigatus") abortus (verwerpen) veroorzaken. Vogels kunnen luchtzakinfecties vertonen. Ook de bacteriële straalschimmelziekte komt bij rund en varken voor (zie actinomycose).

Schimmels kunnen bij planten vlekken, verkleuringen en misvormingen veroorzaken. Bekende schimmelziekten van planten zijn bijvoorbeeld de aardappelziekte, meeldauw, roest, brand, moederkoren en de iepziekte.


</doc>
<doc id="374626" url="https://nl.wikipedia.org/wiki?curid=374626" title="Ulf Svante von Euler">
Ulf Svante von Euler

Ulf Svante von Euler (Stockholm, 7 februari 1905 – aldaar, 9 maart 1983) was een Zweeds fysioloog en farmacoloog. Hij was ook Nobelprijs voor de Fysiologie of Geneeskunde in 1970, die hij won voor zijn baanbrekende werk aan neurotransmitters.

Ulf von Euler is geboren in Stockholm. Zijn ouders waren allebei bekende wetenschappers. Zijn vader was Hans von Euler-Chelpin, een Duitse hoogleraar scheikunde die in 1929 de Nobelprijs voor de Scheikunde won. Zijn moeder was Astrid Cleve, hoogleraar in de botanie en de geologie. Haar vader was overigens Per Teodor Cleve, hoogleraar scheikunde aan de universiteit van Uppsala en ontdekker van de elementen thulium en holmium.

Met een dergelijke stamboom in de wetenschappen, het onderwijs en onderzoek lag het voor de hand dat Von Euler ook de wetenschappen in zou gaan. Hij ging dus in 1922 medicijnen studeren aan het Karolinsa Instituut. Daar werkte hij onder Robin Fåhraeus aan bloedsedimentatie en reologie en deed hij onderzoek aan de patofysiologie van vasoconstrictie. Hij promoveerde in 1930 en werd datzelfde jaar aangesteld als universitair docent in de farmacologie, op voorspraak van G. Liljestrand. Tussen 1930 en 1931 kreeg hij een Rochester Fellowship-beurs om in het buitenland zijn postdoctorale studie te doen. Deze deed hij in Engeland, in Londen onder Sir Henry Dale en in Birmingham onder I. de Burgh Daly. Daarna reisde hij af naar continentaal Europa en studeerde hij bij Corneille Heymans in Gent en Gustav Embden in Frankfurt. Von Euler had de smaak van het reizen te pakken, dus ging hij in 1934 werken en leren bij Archibald Hill in Londen, waar hij de biofysica bestudeerde. In 1938 trad hij in dienst van G. L. Brown, bij wie hij neuromusculaire transmissie studeerde. Van 1946 tot 1947 werkte hij in Buenos Aires voor Eduardo Braun-Menéndez aan het Instituto de Biología y Medicina Experimental van Bernardo Houssay. Achteraf bleek dat Von Euler een goede neus had voor wetenschappelijke topmensen bij het zoeken naar werkgevers: Dale, Heymans, Hill en Houssay zouden allemaal de Nobelprijs winnen voor fysiologie of voor medicijnen.

Von Euler's verblijf als postdoc in Dales laboratorium was kort, maar krachtig: in 1931 ontdekte hij er, samen met John H. Gaddum, een belangrijk autofarmacologisch principe, de neuropeptide substantie P. Na zijn terugkeer in Stockholm werkte Von Euler hieraan verder en ontdekte hij nog vier belangrijke, actieve, endogene substanties: prostaglandinen, vesiglandine (1935), piperidine (1942) en noradrenaline (1946).

In 1939 werd Von Euler aangesteld als hoogleraar fysiologie van het Karolinska Instituut, waar hij tot 1971 werkzaam bleef. Zijn vroege samenwerking met Liljestrand leidde tot een belangrijke ontdekking, het Euler-Liljestrand mechanisme (een fysiologische kunstader die optrad als reactie op een afname in de lokale zuurstoftoevoer aan de longen).

Vanaf 1946 (de ontdekking van noradrenaline) wijdde Von Euler zich voornamelijk aan dit gebied. Met zijn groep bestudeerde hij nauwkeurig de distributie van noradrenaline over het lichaam en haar levenscyclus binnen biologische weefsels en het zenuwstelsel onder verschillende fysiologische en pathologische condities. Hij ontdekte dat noradrenaline geproduceerd en opgeslagen wordt in synaptische uiteinden in intracellulaire blaren, een fundamentele ontdekking die de richting van vrijwel al het onderzoek op het gebied omgooide. In 1970 ontving hij de Nobelprijs voor zijn werk, samen met Sir Bernard Katz en Julius Axelrod. Vanaf 1953 was hij erg actief binnen de Nobelstichting; hij was onder meer voorzitter van de commissie voor fysiologie en medicijnen vanaf 1965 voorzitter van de raad van bestuur. Van 1965 tot 1971 was hij ook vicepresident van Internationale Unie van Fysiologische Wetenschappen. Naast de Nobelprijs won hij vele andere prijzen en onderscheidingen, waaronder de Gairdner Prijs (1961), de Jahre Prijs (1965), de Stouffer Prjs (1967), de Carl Ludwig Medaille (1953), de Schmiedeberg Plakette (1969), La Madonnina (1970), verschillende eredoctoraten van universiteiten over de hele wereld en lidmaatschappen van verscheidene, erudiete medische en wetenschappelijke sociëteiten.

Doctor Ulf Svante von Euler stierf in 1983.


</doc>
<doc id="374735" url="https://nl.wikipedia.org/wiki?curid=374735" title="Hoogfunctionerend autisme">
Hoogfunctionerend autisme

Hoogfunctionerend autisme (HFA) is een veel gebruikte term voor een autistische stoornis (klassiek autisme) zonder bijkomende verstandelijke handicap (IQ hoger dan 70 à 85). Het is een ietwat verwarrende term, aangezien de meeste mensen met HFA wel degelijk (aanzienlijke) problemen vertonen in hun adaptief functioneren. 'Hoog' slaat dan ook op een vergelijking met de andere personen met autisme ('laagfunctionerend autisme', oftewel autisme mét verstandelijke beperking).

HFA lijkt erg op het syndroom van Asperger (SvA), en veel onderzoekers beweren dan ook dat beide begrippen eigenlijk hetzelfde betekenen. Andere wetenschappers beweren dat er neurologische verschillen zijn en een andere oorzaak.

Punten waarop mensen met hoogfunctionerend autisme zich van mensen met het syndroom van Asperger zouden onderscheiden zijn onder andere de volgende:

HFA is in de DSM-IV-TR niet afzonderlijk vermeld, omdat intelligentie of retardatie niet tot de criteria voor autistische stoornis behoren. Een eventueel onderscheid met het syndroom van Asperger berust dus op andere criteria.

In België is er de Vlaamse Vereniging Autisme (als onderdeel van Autisme Centraal). Ouders en professionelen kunnen er vorming volgen over autisme. In Vlaanderen kan een middelbare scholier met hoogfunctionerend autisme rekenen op de steun van het geïntegreerd onderwijs. Dit houdt in dat er tot twee lesuren per week vrijgemaakt worden voor een GOn-begeleider. Daarnaast kan men bijvoorbeeld extra tijd voor een examen krijgen, een examen apart maken en informatie krijgen over relaties aangaan met leeftijdsgenoten.

Er zijn in Nederland diverse instanties waar mensen met een autistische stoornis terechtkunnen voor begeleiding of lotgenotencontact. Naast officiële instanties zoals de GGZ zijn er verenigingen als Personen uit het Autisme Spectrum (PAS) die zich richt op normaal begaafde volwassenen (18+) met autisme. Daarnaast is er de Nederlandse Vereniging voor Autisme. Vroeger hield de vereniging zich vooral bezig met de ouders van kinderen met autisme, tegenwoordig doet de NVA aan levensloop, wat betekent dat zij zich bezighoudt met alle leeftijdsfasen, van kind tot bejaarde. De stichting AutSider biedt de mogelijkheid online te communiceren met mensen met een autistische stoornis via onder andere een forum en een chatkanaal.




</doc>
<doc id="375322" url="https://nl.wikipedia.org/wiki?curid=375322" title="Zonnebril">
Zonnebril

Een zonnebril is een hulpmiddel dat het licht dat in de ogen valt tempert. Dat is veelal rustiger aan de ogen. Sommige zonnebrillen zijn ontworpen om schadelijk ultraviolet licht tegen te houden. Zie ook bril.

Ultraviolet licht kan het oog irriteren en ook permanente veranderingen in het oog veroorzaken, o.a. grijze staar.

Zonnebrillen worden veelal in vijf CE-categorieën, met nummers 0-4 ingedeeld om aan te geven hoeveel licht tot 380nm doorgelaten wordt, waarbij de schaal van 0 (tot 20 procent absorptie van het licht) tot 4 (92-97 procent lichtabsorptie) loopt. De CE-waarde wordt echter niet per brillensoort door een onafhankelijk instituut getest.

Medisch gezien zijn ook andere golflengtes relevant. Het UV400 label suggereert een test in die richting, is echter niet gestandaardiseerd. Verder is medisch gezien ook de hoeveelheid licht die langs het montuur in de ogen valt relevant.

Een zonnebril is niet geschikt om in de zon te kijken; dat kan alleen met een eclipsbril of een lasbril met minimaal factor 14.

Zonnebrillen worden ook gebruikt als mode-item. Blinde en bekende mensen gebruiken ook vaak een zonnebril, zodat anderen hun ogen niet zien. Tegenwoordig zijn er ook zonnebrillen op de markt met een houten montuur.

Lenzen zijn gekleurd of donker gemaakt. De kleur van de lenzen varieert, maar groen, grijs en bruin worden veel gebruikt. Dit omdat deze kleuren de kleurwaarneming het minst verstoren. De kleur van de brilglazen reduceert het zichtbare licht en beschermt tegen helderheid. De kleur heeft echter geen effect op de uv-bescherming. Het zijn dus niet per se de donkere glazen die het best beschermen.

Grijze lenzen worden beschouwd als neutraal, omdat deze het contrast niet verbeteren noch de kleurwaarneming verstoren. Groene lenzen zijn voor foutloze visie en comfort. Rode lenzen zijn geschikt voor situaties met matig of weinig licht, omdat deze het contrast verbeteren, hoewel ze de kleurwaarneming verstoren. Oranje en gele lenzen hebben de grootste contrastverbetering en diepte waarneming, maar verstoren de kleurwaarneming. Bij koperkleurige lenzen worden contrasten verhoogd en ze hebben een hoge roodfactor: verkeers-en remlichten zijn gemakkelijker te zien. Niet alle kleuren zijn geschikt voor gebruik in het verkeer.

Polariserende lenzen bevatten naast een UV-filter ook een polarisatiefilter. Hierdoor bestaat het licht dat de drager waarneemt vooral uit verticaal gepolariseerd licht.

Het voordeel van het wegfilteren van de horizontaal gepolariseerde lichtstralen heeft te maken met de reflectie van licht. Als licht op bijvoorbeeld water valt dan zal een deel van dat licht reflecteren en een ander deel zal worden geabsorbeerd. De verhoudingen hiertussen zijn afhankelijk van de hoek waaronder dat licht invalt op het water - zie Fresnelvergelijkingen. Een belangrijker verschijnsel hierbij is dat de mate waarin gereflecteerd licht horizontaal gepolariseerd wordt groter is dan de mate waarin dit verticaal gepolariseerd wordt.

Hierdoor zal gereflecteerd licht enerzijds worden gefilterd door het polarisatie filter en anderzijds door de getinte glazen.

Fototrope lenzen worden donkerder naarmate er meer licht op valt. Dit komt doordat lenzen van een fototrope zonnebril bepaalde kristallen, bijvoorbeeld zilverchloride of zilverbromide, bevatten die reageren onder invloed van ultraviolet licht. Zodra de sterkte van het zonlicht afneemt, zal ook de sterkte van het ultraviolet licht afnemen. In dat geval worden de lenzen weer lichter.

Doordat de fotoreactie traag is, zijn deze brillen niet speciaal geschikt voor autorijden bij wisselende lichtomstandigheden zoals tunnels.

Op lenzen kan een spiegelende coating worden aangebracht. Deze coating reflecteert een deel van het licht dat op de lens valt. Zodoende wordt de hoeveelheid licht dat de drager ontvangt verminderd.
Deze coatings kunnen van elke kleur worden gemaakt en is onafhankelijk van de kleur van de lens. Een grijze lens kan bijvoorbeeld een blauwe spiegelende coating bevatten.

Voor mensen met een bril is het ook mogelijk om een zonnebril op sterkte laten maken. Daarnaast zijn er opzetglazen voor op de bril, met verschillende manieren van bevestiging. Bij sommige opzetglazen worden deze over de gewone bril heengeschoven, bij anderen worden ze met magneetjes aangeklikt.


</doc>
<doc id="375333" url="https://nl.wikipedia.org/wiki?curid=375333" title="Toeschietreflex">
Toeschietreflex

De toeschietreflex is het naar buiten laten spuiten van de moedermelk die zich in de melkklieren ("glandula mammaria") bevindt.

Bij stimulatie van de tepel en areola merken sensoren van het epitheel de bovenlip van het kind op. Bij de aanraking van de tepelhof door de lippen van de zuigeling gaan impulsen vanuit de sensoren rond de tepel naar de hypofyse via het ruggenmerg en de hersenstam naar de hypothalamus. Hierdoor wordt de afscheiding van prolactine, oxytocine en ACTH gestimuleerd en die van gonadotrofinen, de geslachtshormonen, geremd. Hierbij is er sprake van een neurale afferente (‘aanvoerende’) en hormonale efferente (‘afvoerende’) weg.

De oxytocine in het bloed stimuleert in de borsten de myoepitheliale cellen, die om de alveoli in de melkklieren heen liggen. Hierdoor zullen ze samentrekken en de melk zal in de kanaaltjes komen. De druk die hierbij wordt geleverd is ongeveer 10 tot 20 mm Hg. Pas dan krijgt het kind daadwerkelijk melk. De toeschietreflex treedt dan in beide borsten op, niet alleen in de borst waaruit de baby drinkt.

Ervaren moeders krijgen al een toeschietreflex als de baby gaat huilen omdat deze honger heeft. Het kan ook gebeuren dat er een toeschietreflex optreedt als een andere baby dan de eigen baby huilt. Een moeder kan onrustig worden van dit huilen omdat ze instinctief drang voelt om aan te leggen. Ook warmte (bijvoorbeeld onder de douche) kan een toeschietreflex bewerkstelligen. Tot slot kan het toeschietreflex ontstaan na een orgasme omdat tijdens een orgasme ook oxytocine vrijkomt.

Sommige vrouwen hebben wel moeite om een toeschietreflex te krijgen bij het afkolven. Om ook bij kolven een toeschietreflex te krijgen kunnen bepaalde middeltjes gebruikt worden zoals: massage en warmte. Als deze middeltjes niet helpen, kan een neusspray met oxytocine een nuttig hulpmiddel zijn.


</doc>
<doc id="375338" url="https://nl.wikipedia.org/wiki?curid=375338" title="Atypisch autisme">
Atypisch autisme

Atypisch autisme is een pervasieve ontwikkelingsstoornis. Veel van de symptomen komen overeen met die van autistische stoornis, maar beginnen in een later stadium van de ontwikkeling van het kind (na het derde levensjaar) of voldoen niet aan de criteria voor sociale interactie, communicatie en verbeelding die voor autistische stoornis zijn gesteld.

Atypisch autisme wordt vaak gezien bij kinderen met ernstige mentale retardatie of bij kinderen met een ernstige specifieke ontwikkelingsstoornis van het taalvermogen.

In de ICD-10 is de aandoening geclassificeerd onder F84.1. De DSM-IV beschrijft de aandoening niet afzonderlijk, maar plaatst deze in de restgroep PDD-NOS.

In mei 2013 is DSM-5 ingevoerd. Sindsdien valt atypisch autisme in de categorie autismespectrumstoornis.


</doc>
<doc id="375414" url="https://nl.wikipedia.org/wiki?curid=375414" title="Kinderarts">
Kinderarts

Een kinderarts of pediater is een arts die is gespecialiseerd in de behandeling van kinderen (pediatrie). De leeftijd waarin kinderen door de kinderarts worden behandeld loopt vanaf de geboorte totdat ze uitgegroeid zijn, dus meestal zo'n 16 tot 18 jaar. De kinderarts behandelt alle aandoeningen waarbij niet geopereerd hoeft te worden.

Een subspecialisme is neonatologie.

Om kinderarts te worden moet men in Nederland eerst 6 jaar geneeskunde studeren aan een universiteit (incl. coassistentschappen) en daarna een 5-jarige opleiding tot kinderarts.




</doc>
<doc id="375599" url="https://nl.wikipedia.org/wiki?curid=375599" title="Sperma-onderzoek">
Sperma-onderzoek

In sommige gevallen komt het voor dat vanwege medische redenen het sperma van de man onderzocht dient te worden: het sperma-onderzoek. Vaak gebruikt men de enigszins verhullende term "DNA onderzoek" voor.

Er zijn twee methodes om sperma bij de man op te wekken, een daarvan is stimulatie van de penis die leidt tot een zaadlozing.
De tweede is een ietwat onpraktischere methode waarbij de man onder narcose gehouden wordt en sperma met behulp van vacuüm uit de penis verwijderd wordt. Uiteraard wordt het opgevangen sperma onderzocht.
Vaak gebeurt dit met elektronenmicroscopen. Hiermee kan bekeken worden of zich erfelijke ziekten bevinden in het sperma en hoeveel van de zaadcellen daadwerkelijk leeft. Na onderzoek wordt het sperma bewaard en in sommige gevallen eerst ingevroren en vervolgens gebruikt. Het gaat dan om spermadonoren.

Sperma-onderzoek gebeurt in veel gevallen tijdens medische keuringen, of in delinquente gevallen als er sporen van DNA getraceerd moeten worden. Ook kan het sperma, onderzocht worden op vruchtbaarheid. Dit gebeurt bij ongewenst langdurige kinderloosheid. Verder zijn er gevallen bekend waarbij men het onderzoekt voordat een wensmoeder zich ermee mag insemineren.


</doc>
<doc id="375629" url="https://nl.wikipedia.org/wiki?curid=375629" title="Taipan">
Taipan

De taipan ("Oxyuranus scutellatus") is een slang uit de familie koraalslangachtigen (Elapidae).

De lichaamskleur is variabel; van geel of donkerbruin tot bijna zwart, de totale lichaamslengte loopt uiteen van 1,5 tot 2,9 meter. De taipan is niet agressief maar vormt vooral een bedreiging door zijn schutkleur.

Het voedsel bestaat voornamelijk uit zoogdieren maar af en toe wordt een hagedis of een vogel gegrepen. De slang sluipt wel eens hun holen binnen.

De taipan is eierleggend en de vrouwtjes zetten per legsel ongeveer drie tot twintig eieren af.

Het is een bodembewoner die leeft in graslanden en gematigde bossen. De taipan leeft in het noorden van Australië en in Papoea-Nieuw-Guinea, Indonesië, en komt niet meer algemeen voor.

De taipan is één van de giftigste slangen van Australië, alleen de verwante soort "Oxyuranus microlepidotus", de Australische bruine slang ("Pseudonaja textilis") en de Maleise krait ("Bungarus candidus") zijn nog giftiger. Een beet van de taipan kan dodelijk zijn voor mensen, maar er is een antiserum.


</doc>
<doc id="375776" url="https://nl.wikipedia.org/wiki?curid=375776" title="Episiotomie">
Episiotomie

Een episiotomie of "epi" is het inknippen van het perineum (bilnaad tussen vulva en anus) vanaf de commisura posterior ("achterste begrenzing van de vulva") met behulp van een speciale schaar. Een episiotomie wordt in principe gezet, als de begeleider (verloskundige, gynaecoloog of huisarts) aantoonbare foetale nood opmerkt. Knippen om een scheur te voorkomen heeft vaak geen nut, een episiotomie is immers een 2e graads ruptuur met schade aan de vaginawand. Er mag bij een bevalling best een kleine scheur ontstaan: dit geneest namelijk vaak beter dan een episiotomie. Meestal wordt de knip gezet naar links, gezien vanuit oogpunt van de patiënt (een mediolaterale episiotomie), dit in tegenstelling tot de VS, waar de knip meestal in het midden wordt gezet (een mediane episiotomie). Het voordeel van deze techniek is, dat het gemakkelijker te hechten is en vaak beter geneest. Het grote nadeel is echter, dat het risico van beschadiging van de anale sluitspier groter is, eventueel leidend tot "incontinentia alvi" (ontlastingincontinentie). Om deze reden wordt de mediane episiotomie in Nederland maar zelden verricht (494 keer in 2014). In het Verenigd Koninkrijk wordt meestal de knip naar rechts gezet, om beschadiging van de endeldarm (rectum) te voorkomen. Een andere reden om de knip naar links te zetten, is een praktische: voor de links van de barende staande gynaecoloog of verloskundige, die meestal rechtshandig is, is het gemakkelijker om de knip links te zetten. In de afbeelding hiernaast is de Britse manier van een epi weergegeven: in Nederland gebeurt de behandeling dus precies in spiegelbeeld. Bij een knip worden zowel vaginawand, spieren als huid ingeknipt. Voor het zetten van de knip wordt er bijna altijd lokale verdoving ingespoten, en meestal zal geknipt worden tijdens een wee, zodat de barende er het minste van voelt.

Met een episiotomie ontstaat er meer ruimte in de vulva waardoor de geboorte van het hoofd makkelijker gaat. Er is in de literatuur consensus over dat dit met name gewenst is bij foetale nood.




Op dit moment zijn er geen landelijke evidence based richtlijnen opgesteld vanuit het KNOV of het NVOG m.b.t. de episiotomie. Onderzoekers wijzen er op dat het percentage episiotomieën in Nederland hoog is vergeleken met andere westerse landen en dat het percentage omlaag kan.

Uit onderzoek blijkt dat een medio laterale episiotomie geen incontinentie of prolaps voorkomt. Vergeleken met een spontane scheur wordt de episiotomie geassocieerd met een verzwakking van de bekkenbodem spieren, meer pijn bij het vrijen (dyspareunie) en pijn aan het perineum.

In 2014 bevielen 94.979 onder begeleiding van de 2e lijn. 49.015 vrouwen bevielen onder begeleiding van de 1e lijn. 

In het RIVM zorgbalans 2014 rapport is de grootte van het ziekenhuis uitgezet tegen het percentage episiotomieën bij spontane bevallingen in de ‘NTSV laagrisicogroep’. We zien dat de variatie tussen ziekenhuizen onderling in het uitvoeren van een episiotomie bij de laagrisicogroep aanzienlijk is, variërend van 11% tot 46%. Waarschijnlijk is dit toe te schrijven aan de afwezigheid van een protocol of afspraken wanneer men overgaat tot het uitvoeren van een episiotomie. Daarnaast spelen cultuurverschillen (in de opleiding tot gynaecoloog) tussen ziekenhuizen onderling mogelijk een rol. Er lijkt geen relatie te zijn met ziekenhuisgrootte. Ook na correctie op relevante kenmerken zien we voor deze ingrepen percentages die vaak een factor 2 of 3 variëren tussen de ziekenhuizen. Een optimale score is moeilijk vast te stellen, maar nader onderzoek is aan te bevelen in hoeverre er sprake is van over- en/of onderbehandeling in bepaalde ziekenhuizen. 

NTSV=nulliparous term singleton vertex groep: een referentiegroep van voldragen (≥ 37 weken) bevallingen waarbij vrouwen hun eerste kind baren en waarbij het een éénling betreft in hoofdligging.

De percentages episiotomieën per ziekenhuis of zorginstelling zijn bekend bij Perinitale registratie.

In Nederland worden per jaar ongeveer 25.000 vrouwen onnodig ingeknipt als men het percentage van de WHO van maximaal 10% aanhoudt.. Per jaar bevallen ongeveer 150.000 vrouwen. Hiervan krijgen ongeveer 40.000 vrouwen een knip tijdens de bevalling . Echter is volgens de WHO de knip maar in maximaal 10% van de gevallen medisch te verantwoorden. Dat zou betekenen dat in Nederland per jaar 25.000 vrouwen onnodig ingeknipt worden. Als we landen als Zweden als voorbeeld nemen waar de episiotomie in 6.6% van alle bevallingen voorkwam in 2010 kunnen we stellen dat dit cijfer waarschijnlijk nog conservatief is . Ook uit onderzoek blijkt dat er in Nederland waarschijnlijk te snel wordt overgegaan tot een episiotomie.

Een restrictief episiotomie beleid heeft een aantal voordelen ten opzichte van een routine beleid. Er is minder trauma aan het perineum, er zijn minder hechtingen nodig en er ontstaan minder complicaties. Uit het grootschalige meta-onderzoek bleek verder dat een routine knip geen vaginale schade, perineum schade en/of pijn voorkomt. Bij een restrictief beleid is er meer kans op spontane scheuringen. In Nederland komt het nog regelmatig voor dat er uit routinebeleid een knip wordt gezet bijv. als een bepaalde tijd is verstreken of als er een spontane scheuring dreigt te ontstaan. (Cochrane)

In het WHO rapport 'Care in normal birth' staat dat er alleen ingegrepen gedaan mogen worden in het natuurlijke proces van bevallen als daar een geldige reden voor is. De WHO concludeert dat landen restrictief moeten omgaan met de episiotomie en moeten streven naar een landelijk percentage van maximaal 10%.

Na de geboorte van het kind en de placenta wordt de episiotomie met eventuele ruptu(u)r(en) van binnenuit de vagina naar buiten toe gehecht. Allereerst de vaginawand, vervolgens de spieren, en als laatste de huid. 
De eerste fase van het genezen van een knip of gehechte scheur gaat snel. Altijd worden hechtingen gebruikt die vanzelf oplossen. Soms wordt de huidhechting in de huid (intracutaan) gelegd, wat de minste pijnklachten geeft. Anders worden de hechtingen "geknoopt", waarbij het voordeel is dat ze eventueel eerder verwijderd kunnen worden door de verloskundige. De eerste maanden kan inwendig nog een grote gevoeligheid bestaan van het bindweefsel dat ontstaat door littekenvorming. Indien bij een volgende bevalling weer een knip noodzakelijk is, dan zal de knip zo veel mogelijk op dezelfde plek worden gezet.

Een episiotomie is zeer pijnlijk en duurt significant langer om te genezen dan een spontane scheuring. Ook 3 maanden na de knip is de subjectieve lijdensdruk bij vrouwen groter dan bij een spontane scheur en is er bovendien meer kans op ontstekingen.. Onderzoekers concluderen in dit onderzoek dat vrouwen die een episiotomie krijgen vaak onnodig lijden.

Geslachtsgemeenschap is pijnlijk de eerste maanden na een bevalling met episiotomie. Geleidelijk aan wordt het weefsel soepeler en verstrijkt het litteken. In een Zweeds onderzoek wordt beschreven dat vrouwen die een episiotomie hebben ondergaan vaker pijn bij het vrijen rapporteerde en verminderde lubricatie 12-18 maanden na de bevalling.
Door een episiotomie (of eerdere 2e, 3e of 4e ruptuur) heeft een vrouw bij de volgende bevalling 5 keer meer kans op een 2e graads ruptuur en 3 keer meer kans op een episiotomie.

In alle landen van Europa is het percentage episiotomieën gedaald of hetzelfde gebleven in 2010 ten opzichte van 2004. Nederland, Schotland en Engeland zijn een uitzondering in deze landen was het percentage episiotomieën toegenomen in 2010. Conclusie van het rapport: Omdat er grote verschillen zijn tussen de landen in het percentage episiotomieën is het de vraag in hoeverre de richtlijnen m.b.t de knip in de praktijk evidence based zijn.

Nederland kent vergeleken met andere westerse landen een pro-knip cultuur. In sommige ziekenhuizen wordt er zelfs bij 46% van de laag risico vrouwen die bevallen een knip gezet. Onderzoekers waarschuwen dat er in Nederland sprake kan zijn van overbehandeling. Factoren die bijdragen aan de pro-knip cultuur zijn:

Het is mogelijk het perineum op te rekken voor de bevalling middels massagetechnieken en apparaten zoals de Epi-no. Echter blijkt uit het RIVM zorgbalans 2014 onderzoek dat de verschillen in Nederland tussen ziekenhuizen zo groot zijn dat er in veel gevallen geen echte invloed meer is uit te oefenen op het eindresultaat door deze technieken. Een verloskundige heeft een voorkeur voor knippen of ze heeft dit niet en deze voorkeur zal in veel gevallen de uitkomst bepalen. De enige manier om een episiotomie te voorkomen is door elke verloskundige/arts er op te wijzen dat er zonder expliciete toestemming niet geknipt mag worden en er voor te zorgen dat er iemand bij de bevalling aanwezig is om deze belangen te verdedigen namens de barende vrouw. Ondanks dat een vrouw wettelijk gezien recht heeft op informed consent en de ingreep mag weigeren is het bij Nederlandse verloskundigen/artsen nog steeds gebruikelijk om zonder expliciete toestemming (informed consent) en zonder dat er sprake is van foetale nood een knip te zetten tijdens de bevalling. De indicaties hiervoor verschillen per zorgverlener en richtlijnen kunnen sterk verschillen tussen ziekenhuizen en zorgverleners. 

"De WGBO stelt dat voor elke (be)handeling van de zwangere toestemming nodig is. U (de hulpverlener) moet informatie verstrekken over het doel en de uitvoering van de (be)handeling en toestemming vragen. Dit geldt voor alle handelingen bij patientenen in dit geval bij zwangeren zoals bijvoorbeeld het meten van de bloeddruk, het beoordelen van de fundus, het maken van een CTG, het doen van inwendig onderzoek en handelingen die inbreuk maken op de integriteit van het lichaam, zoals het zetten van een episiotomie of het verrichten van een sectio caesarea(SC). Naarmate de (be)handeling electiever en minder spoedeisend is, zijn de eisen aan het informed consent stringenter. Ook in een spoedsituatie hoort u informed consent te verkrijgen. De wijze waar op kan verschillen. Bij een primaire geplande SC moeten uitgebreide mogelijke complicaties en lange termijn gevolgen besproken worden, alsmede het alternatief van een vaginale partus. Bij ernstige foetale nood is opting-out mogelijk:‘ik stel voor een spoed SC te doen omdat uw kind in nood is, ik neem aan dat u daarmee akkoord gaat? ’Idealiter zijn dit soort situaties al bij de bespreking van het geboorteplan aan bod gekomen. Indien een vrouw bijvoorbeeld geen episiotomie wenst, ook niet bij foetale nood, is het verstandig deze wens te exploreren, ook ten tijde van de baring. Bijvoorbeeld:‘ik weet dat u niet ingeknipt wilt worden, maar ik vind dit nu wel wenselijk omdat...Blijft u bij uw wens?’ U dient de wens van de zwangere als zij bij haar standpunt blijft altijd te honoreren, ook al hebt u een andere opvatting over wat wenselijk is. Zie hiervoor artikel 7:450 lid 1 van de WGBO: Geeft de patiënt geen toestemming, dan kan het onderzoek of de behandeling geen doorgang vinden."

Versie 15 juli 2015. Omdat deze leidraad relatief nieuw is, is het mogelijk dat een hulpverlener hier niet van op de hoogte is. Wensen over een episiotomie dienen altijd van te voren te worden afgestemd met een hulpverlener omdat in de praktijk informed consent niet gebruikelijk is tijdens de baring. Vrouwen die gaan bevallen in het ziekenhuis kunnen het beste een aansprakelijkheidsverzekering afsluiten voordat ze gaan bevallen.

Sommige verloskundigen vergelijken de episiotomie met genitale verminking.


</doc>
<doc id="376067" url="https://nl.wikipedia.org/wiki?curid=376067" title="Fenomeen van Raynaud">
Fenomeen van Raynaud

Het fenomeen van Raynaud is een situatie waarbij de bloedstroom naar extremiteiten zoals de handen en/of voeten in aanvallen vermindert. Hierbij worden de vingers eerst wit, dan blauw (cyanotisch) en ten slotte (bij opwarmen) rood. In de volksmond wordt ook wel gesproken van "dode vingers". Dit fenomeen kan optreden bij plotselinge kou, maar ook wel eens zonder duidelijke aanleiding. Deze aandoening is door Maurice Raynaud (1834-1881) in 1862 voor het eerst beschreven.

Als de klachten het gevolg zijn van een onderliggend probleem spreekt men van het fenomeen van Raynaud/secundaire raynaud; is er geen andere oorzaak voor te vinden dan noemt men het de ziekte van Raynaud/primaire raynaud.
Roken verhoogt de kans op een aanval. Het fenomeen van Raynaud kan een verschijnsel zijn bij andere aandoeningen zoals sclerodermie. Het kan ook optreden bij arbeiders die zeer langdurig met trillende gereedschappen hebben gewerkt (bijvoorbeeld drilboren). Ook het gebruik van orale anticonceptie bij vrouwen kan dit fenomeen wel eens opwekken.

Nifedipine en selectieve alfa1-blokkers kunnen gebruikt worden bij de behandeling. Effectief zijn ze over het algemeen nauwelijks.

N.B. Raynaud is niet hetzelfde als wintertenen of winterhanden, ook perniones genoemd.



</doc>
<doc id="376162" url="https://nl.wikipedia.org/wiki?curid=376162" title="Sclerodermie">
Sclerodermie

Sclerodermie (Engels: scleroderma) is een ernstige auto-immuunziekte die een verharding (sclerosering) van bindweefsel veroorzaakt. Deze verharding kan zich voordoen in de huid, en gaat vaak gepaard met problemen van de haarvaten. Het tast ook interne organen aan, zoals de maag, slokdarm, darm, longen en nieren.
Afhankelijk van de literatuur wordt er onderscheid gemaakt tussen twee verschijningsvormen: morfea en systemische sclerodermie.

Hoewel morfea en systemische sclerose gelijksoortige huidafwijkingen hebben, is er verder weinig overlap. Morfea gaat niet in systemische sclerose over. Symptomen die pleiten voor systemische sclerose zijn het fenomeen van Raynaud, symmetrische huidafwijkingen en positieve ANA.

Systemische sclerose is relatief zeldzaam: slechts twee tot zestien nieuwe gevallen per miljoen inwoners. Morfea komt vaker voor. De oorzaak is niet bekend. Er wordt onderzocht of het mogelijk een erfelijke achtergrond heeft.

Morfea (ook wel gespeld als morphea) is een vorm van sclerodermie die tot de huid beperkt blijft. Op bepaalde plekken ontstaat een ontstekingsreactie, waardoor de lederhuid ter plaatse verdikt en toename van bindweefsel (collageen) laat zien. De ontsteking is zichtbaar als een paarse verkleuring; het bindweefsel blijft nadien over als een witte, stugge, vaak schilferende laesie.

Er worden verschillende vormen morfea onderscheiden:


De huidafwijkingen van morfea kunnen na een 10-20 jaar weer spontaan verdwijnen. Met name in de ontstekingsfase (paarse verkleuring) kunnen dermatocorticosteroïden helpen. Soms helpt lichttherapie (UVB of PUVA).

Systemische sclerodermie is een systemische auto-immuun- of bindweefselziekte. Het wordt gekenmerkt door afzetting van collageen in de huid en (minder vaak) de nieren, het hart, de longen en de maag. De aandoening komt vier keer vaker voor bij vrouwen dan bij mannen.

Gewoonlijk zijn de eerste verschijnselen het dikker worden en zwellen van de vingertoppen. Het Raynaud-fenomeen, waarbij de vingers plotseling zeer bleek worden en beginnen te tintelen of doof worden als reactie op koude of emotionele verwarring, komt ook vaak voor. Kenmerkend is dat de vingers blauw worden wanneer de warmte erin terugkeert. Vaak gaan de eerste symptomen vergezeld met pijn in verscheidene gewrichten. Brandend maagzuur, moeilijkheden bij het slikken en kortademigheid zijn soms de eerste symptomen van sclerodermie, maar gewoonlijk treden deze later pas op, als de slokdarm, het hart en de longen beschadigd raken. Bij sclerodermie kunnen grote delen van de huid of alleen de vingers (sclerodactylie) worden aangetast.

Er zijn twee vormen van systemische sclerodermie: gelimiteerd en diffuus.

Gelimiteerde systemische sclerodermie kenmerkt zich door verdikkingen aan handen, gezicht, onderbenen en armen. De volgende verschijnselen kunnen optreden:
Naar het Engelse acroniem wordt dit ook aangeduid als het CREST-syndroom.

Diffuse sclerodermie tast naast de huid ook inwendige organen aan: het hart, de longen, het spijsverteringskanaal en de nieren.

Een typisch verloop van de veranderingen in de huid is als volgt:

Als de slokdarm zijn bewegelijkheid verliest doordat de spieren niet meer normaal kunnen samentrekken als gevolg van littekenweefsel, gaat het slikken steeds moeilijker. Bovendien kan maagzuur in de slokdarm terechtkomen. Aangenomen wordt dat in ernstige gevallen het zuur van de maag in de longen terecht kan komen wat tot littekenweefsel in de longen leidt.
Ongeveer 80% van de patiënten heeft een verminderde maagwerking. Een langzamere lediging van de maag is gebruikelijk. Sommige patiënten kunnen verwijde bloedvaten in de maag hebben, hetgeen kan leiden tot bloedingen die een vermindering van rode bloedcellen tot gevolg heeft.
Gebrek aan bewegelijkheid van het spijsverteringskanaal leidt tot bacteriegroei met als gevolg gebrek aan vitamines en gewichtsverlies. Een ernstige ontwikkeling is een zogenoemde pseudoblokkade of darmparalyse.

Sclerodermie kan leiden tot verschijnselen van nierfalen en een hoge bloeddruk. Naast deze hoge bloeddruk zijn ook bloed en eiwitten in de urine indicatief voor sclerodermie. In het verleden was het verlies van de nierfunctie door sclerodermie vrijwel altijd fataal. Introductie van ACE-remmers heeft de vooruitzichten drastisch verbeterd. 5 tot 10 procent van de patiënten krijgt nierproblemen, hetgeen dialyse of transplantatie noodzakelijk kan maken. Wel zijn de nieren dan ook weer gevoelig voor sclerodermie.

Sclerodermiepatiënten kunnen kortademig worden en een droge hoest ontwikkelen. Wanneer de druk in de longslagaders toeneemt kan dit leiden tot eenzijdig hartfalen. Verder is de sclerodermiepatiënt gevoelig voor longontsteking.

Sclerodermie is een zeer zeldzame ziekte, zozeer dat het aantal patiënten ook een schatting is. Men gaat gaat uit van 2500 tot 3000 patiënten in Nederland, ook wordt wel 1 op 10.000 genoemd. De ziekte komt meer voor bij vrouwen dan bij mannen, en komt tot uiting tussen de 30 en de 50 jaar. De kans dat een huisarts gedurende zijn hele praktijk een sclerodermiepatiënt treft, is dan ook vrijwel nul. Een eerste symptoom is het fenomeen van Raynaud, waarbij mensen last hebben van blauwe en pijnlijke vingers en tenen. Naar schatting 30 procent van de Nederlanders heeft dit. Een klein deel van hen krijgt sclerodermie. Sclerodermiespecialisten raden aan om altijd bloedonderzoek te laten doen als mensen last hebben van hun vingers en tenen.

Vroeg opsporen van sclerodermie is onder meer mogelijk met nagelbedmicroscopie.

Er wordt geen eenduidige oorzaak van sclerodermie onderkend. In ieder geval wordt gedacht dat er geen genetische oorzaken zijn, het is ook niet erfelijk. Recent is opgemerkt dat sclerodermiepatiënten een wel 1000-voudige concentratie van een bepaald type afweercellen kennen. Deze cellen tasten het bindweefsel aan. De aanmaak en rijping van de afweercellen is ontregeld, waarom is onbekend.

Zoals eerder vermeld hebben vrouwen een vier keer grotere kans de ziekte op te lopen dan mannen. Bij een onevenredig groot aantal vrouwelijke patiënten kan het begin van de ziekte teruggeleid worden naar een zwangerschap. Amerikaans onderzoek heeft bij vrouwelijke sclerodermiepatiënten in aangetast weefsel DNA aangetroffen van het kind, soms zelfs 10 jaar na de zwangerschap. Het vermoeden is dan ook dat in dergelijke gevallen de sclerodermie is begonnen tijdens de zwangerschap door een niet goed functioneren van de placenta, waarbij DNA van de vrucht in de bloedstroom van de moeder terechtgekomen is. Dit heeft vervolgens in bepaalde gevallen (afhankelijk van een bepaalde incompatibiliteit tussen dit DNA en de moeder) een ongecontroleerde auto-immuunreactie veroorzaakt in het afweersysteem van de moeder. Dergelijke incompatibiliteitsreacties zijn echter zeldzaam; een imperfecte filterwerking van de placenta betekent niet per definitie een auto-immuunreactie bij de moeder.

Het behandelen van sclerodermie houdt symptoombestrijding in. Het onderdrukken van het immuunsysteem door immunosuppressiva tast de ziekte nog het meest direct aan. Ook prednison wordt voorgeschreven om ontstekingen te onderdrukken. Doordat sclerodermie verschillende delen van het lichaam kan aantasten wordt de aanpak gericht op de symptomen die de patiënt vertoont. Voor het spijsverteringsstelsel zal worden getracht de bacteriegroei tegen te gaan door middel van antibiotica. Om de motiliteit van de darm te behouden kan een anti-emeticum gegeven worden, bijvoorbeeld domperidon.

Het verloop van de ziekte verschilt van patiënt tot patiënt. De ziekte kan langzaam verlopen, en dan houden patiënten uitzicht op een normale levensverwachting.
Overlijdensoorzaak ten gevolge van sclerodermie is veranderd. Het percentage overlijden ten gevolge van nierfalen is scherp afgenomen, terwijl het overlijden ten gevolge van longcomplicaties is toegenomen. Longcomplicaties zijn nu de eerste oorzaak van overlijden als gevolg van sclerodermie.

De ernst van systemische sclerodermie verschilt enorm en het verloop is moeilijk te voorspellen. In het algemeen zijn er twee mogelijke verlopen: als het acuut of progressief is, dan is het een levensbedreigende aandoening die de interne organen aantast. De meest kritische periode zijn de eerste 2 - 5 jaren van de ziekte. Als er geen sprake is van een progressief verloop, of de patiënt overleeft de initieel acute fase, dan is het verloop veel trager. Als de conditie van de huid slecht is bij het begin van de ziekte, dan zijn de overlevingskansen slechter.
Het komt veel voor dat de ziekte een plateau kent, waarbij er een stabilisatie optreedt. Hierna volgt er een periode van verbetering en verzachting van de huid. De oorzaak van het optreden van het plateau is onbekend, en het kan optreden onafhankelijk van behandeling.

De complicaties van sclerodermie hebben een grote invloed op het welbevinden van de patiënt. Patiënten maken zich zorgen over de veranderingen in hun uiterlijk, in het bijzonder die van de het verstrakken van de gezichtshuid. Depressies, samen met pijn, hebben grote invloed op het vermogen er een sociaal leven op na te houden.

Als discipline is sclerodermie een subspecialisme van reumatologie. In Nederland is er maar een handjevol artsen die zich gespecialiseerd hebben in sclerodermie. Deze zijn te vinden in de academische ziekenhuizen van Leiden, Groningen, Nijmegen, Utrecht en de VU in Amsterdam. Ook bij de particuliere Sint Maartenskliniek in Woerden en Nijmegen werken specialisten sclerodermie.

Het onderzoek naar de ziekte wordt gehinderd door het feit dat er maar zo weinig patiënten zijn. Het is daardoor lastig om onderzoeken op te zetten die voldoende deelnemers kennen om statistisch verantwoorde uitspraken te doen over de uitkomst van het onderzoek.
Binnen het samenwerkingsverband Eustar wordt getracht tot enige afstemming over onderzoek en uitwisseling van resultaten te komen.





</doc>
<doc id="376380" url="https://nl.wikipedia.org/wiki?curid=376380" title="Monomanie">
Monomanie

Monomanie is een waanzin die zich fixeert op één neiging en resulteert in abnormaal gedrag.

Het begrip monomanie werd in de 18e eeuw ingevoerd door de Franse arts Jean Etienne Dominique Esquirol (1772-1840). Hij omschreef monomanie als een soort ziekte die slechts één gedragsfunctie aantast. Zo waren mensen die leden aan monomanie homicide personen die tevoren nooit een problematische geestesgesteldheid hadden vertoond maar plotseling bevangen konden worden door een aandrang om te doden. Andere varianten van een dergelijke monomanie waren kleptomanie en pyromanie.

Deze definitie heeft in moderne begrippen een andere, maar wel vergelijkbare betekenis gekregen. Het kernbegrip is nog steeds het "idee-fixe".

Het woord monomanie wordt tegenwoordig ook wel gebruikt als synoniem voor preoccupatie of obsessie. Monomaan gedrag wordt ook wel gezien in (paranoïde) wanen.


</doc>
<doc id="377193" url="https://nl.wikipedia.org/wiki?curid=377193" title="Henk Bres">
Henk Bres

Henk Bres (Den Haag, 29 augustus 1952) is een Nederlandse mediapersoonlijkheid.

Bres werd vooral bekend door zijn optreden als deelnemer aan het discussieprogramma "Het Lagerhuis" van de VARA. Bres was werkzaam als taxichauffeur en is een fervent aanhanger van ADO Den Haag.

Bres was deelnemer aan programma's als "Waku Waku" (KRO), Kopspijkers (VARA), "Big Brother VIPS" (Veronica), "Bobo's in the Bush" (Yorin; 2003) en "BNN presenteert AVRO's Sterrenslag in de Sneeuw" (BNN, 2005). Ook was hij coach van Rens Vrolijk, een krachtsporter die tussen 1990 en 1995 deelnam aan de wedstrijd van het televisieprogramma "Sterkste Man van Nederland" (RTL 7).

Momenteel is Bres werkzaam bij Den Haag FM 92.0, de lokale omroep van Den Haag. Hier werkt hij mee aan het programma "De Start van de nacht". Op werkdagen was Bres te horen tussen 18 en 19 uur in het programma "Klessebres" samen met Sarah Ramos, maar dat is vanwege de bezuinigingen bij Den Haag FM gestopt. Ook presenteert hij samen met Kim Holland het erotische praatprogramma "Bres vs Holland". Verder schrijft Bres een wekelijkse column voor de weekkrant "De Posthoorn".
In 2007 speelde Bres "De Slager" in "Spetter! en het Romanov Raadsel".

In juli 2011 kwam hij in het nieuws omdat hij in het kader van het burgerinitiatief genoeg handtekeningen had verzameld om in de Tweede Kamer een debat over een verbod op vereniging MARTIJN aan te kunnen vragen. Dit werd door schrijver Anton Dautzenberg (zelf lid van MARTIJN) vergeleken met een heksenjacht.

In 2012 speelde Bres zijn allereerste echte filmrol als barman in de Haagse horror "GRIMAS" van regisseur Arjen Rooseboom.



</doc>
<doc id="377194" url="https://nl.wikipedia.org/wiki?curid=377194" title="Musculus genioglossus">
Musculus genioglossus

De musculus genioglossus of kin-tongspier is de sterkste uitwendige tongspier.

Hij ontspringt gepaard in het midden van de binnenzijde van de onderkaak (spina mentalis), en straalt waaiervormig uit in het tonglichaam (van de tongpunt naar de tongbasis).

De onderste vezels lopen naar de tongbasis. Deze houden de tong terug van het strottenhoofd en trekken de tong(basis) naar voren. De overige vezels trekken de tong naar de mondbodem.

De musculus genioglossus wordt geïnnerveerd door de twaalfde hersenzenuw, de nervus hypoglossus.


</doc>
<doc id="377203" url="https://nl.wikipedia.org/wiki?curid=377203" title="Musculus hyoglossus">
Musculus hyoglossus

De musculus hyoglossus of tongbeen-tongspier is een uitwendige tongspier.

Hij ontspringt als een dunne vierzijdige plaat van de grote tongbeenhoorn (van het os hyoides) en komt langs de musculus genioglossus aan in de tongrand.

Bij een gefixeerd tongbeen trekt de musculus hyoglossus de tong naar achteren.

De musculus hyoglossus wordt geïnnerveerd door de twaalfde hersenzenuw, de nervus hypoglossus.


</doc>
<doc id="377210" url="https://nl.wikipedia.org/wiki?curid=377210" title="Jacob Kohnstamm">
Jacob Kohnstamm

Jacob Kohnstamm (Wassenaar, 14 november 1949), oudste zoon van Max Kohnstamm, is een Nederlandse ex-politicus voor D66. Voor deze politieke partij was hij Tweede Kamer- en Eerste Kamerlid alsook staatssecretaris van Binnenlandse Zaken.

Kohnstamm werkte na voltooiing van zijn studie rechten aan de Universiteit van Amsterdam van 1977 tot 1981 en van 1982 tot 1986 als advocaat. Hij werd in 1981 gekozen tot lid van de Tweede Kamer. Voor zijn fractie was hij woordvoerder op de terreinen defensie, politie en justitie. Van 1982 tot 1986 bekleedde hij het partijvoorzitterschap. Hij stelde zich in oktober 1983 persoonlijk op de hoogte over de grote uitglijder van het Openbaar Ministerie bij het grootschalig ingrijpen bij een Tai Chi-groep die onterecht verdacht werd van kinderverwaarlozing.

Van 1986 tot 1994 was Kohnstamm opnieuw lid van de Tweede Kamer. In de eerste zittingsperiode (1986 tot 1989) trad hij op als woordvoerder binnenlandse zaken, politie en het Midden-Oosten. Hij bekleedde in die periode ook het voorzitterschap van de Vaste Kamercommissie Nationale Ombudsman. In de daaropvolgende parlementaire periode (1989 tot 1994) was hij woordvoerder op de beleidsterreinen van volksgezondheid, politie en het Midden-Oosten, en voorzitter van de Vaste Kamercommissie voor Politie.

Van 1994 tot 1998 was Kohnstamm staatssecretaris van Binnenlandse Zaken, in het bijzonder verantwoordelijk voor het ontwikkelen van het grotestedenbeleid. Nadat hij in 1999 een sabbatsjaar had gehouden, was hij van 1999 tot 2004 Eerste Kamerlid.

Van 2000 tot 2006 was hij voorzitter van de Nederlandse Vereniging voor Vrijwillige Euthanasie (NVVE). Op 1 augustus 2004 werd hij benoemd tot voorzitter van het College bescherming persoonsgegevens (CBP), sinds 1 januari 2016 de Autoriteit Persoonsgegevens geheten. In deze hoedanigheid waarschuwt hij regelmatig voor de grote invloed van de zich steeds verder ontwikkelende informatietechnologie en de eventuele aantasting van de privacy die daaruit kan voortvloeien. In 2010 werd hij gekozen tot voorzitter van de “Working Party 29”, waarin de 27 'privacywaakhonden' in de Europese Unie bijeen komen om de Europese Commissie en het Europese Parlement te adviseren, acties te coördineren en te werken aan gelijkluidende uitleg van de bepalingen van de Privacyrichtlijn uit 1995.

In Nederland was hij voorzitter van een aantal andere organisaties, onder andere die van de Regieraad ICT en Politie. Daar komt per 1 april 2016 het voorzitterschap van de Regionale Toetsingscommissies Euthanasie bij. Tot 1 augustus zal hij AP-voorzitter in deeltijd blijven. Vanwege zijn voormalig voorzitterschap van de NVVE kwam er kritiek van de SGP en de ChristenUnie omdat Kohnstamm nauwe verbondenheid zou hebben met pro-euthanasie-standpunten.




</doc>
<doc id="377612" url="https://nl.wikipedia.org/wiki?curid=377612" title="Musculus obliquus superior bulbi">
Musculus obliquus superior bulbi

De musculus obliquus superior bulbi of bovenste schuine oogspier is een van de twee schuine oogspieren.

De musculus obliquus superior bulbi ontspringt mediaal aan het lichaam van het wiggenbeen. Dicht bij de rand van de oogkas loopt zijn pees door de trochlea. Hij buigt met een scherpe hoek naar achter en zit vast onder de musculus rectus superior bulbi op de temporale zijde van de oogbol.

Hij roteert de bovenste helft van de oogbol nasaalwaarts, trekt de oogbol iets naar beneden en adduceert licht.



</doc>
<doc id="377628" url="https://nl.wikipedia.org/wiki?curid=377628" title="Musculus obliquus inferior bulbi">
Musculus obliquus inferior bulbi

De musculus obliquus inferior bulbi of onderste schuine oogspier is een van de twee schuine oogspieren.

De musculus obliquus inferior bulbi ontspringt mediaal aan de margo infraorbitalis en loopt naar de temporale zijde van de oogbol.

Hij roteert de bovenste helft van de oogbol temporaalwaarts en heft en abduceert de oogbol ietwat.

Hij wordt geïnnerveerd door de nervus oculomotorius, de derde hersenzenuw.



</doc>
<doc id="377636" url="https://nl.wikipedia.org/wiki?curid=377636" title="Trochlea">
Trochlea

De trochlea is een sleuf uit kraakbeen, dicht bij de rand van de orbita. Ze is bekleed met een synoviaal vlies.

Doorheen deze structuur loopt de m. obliquus superior, de bovenste schuine oogspier. Deze ontspringt mediaal aan het lichaam van het wiggenbeen, en buigt aan de trochlea met een scherpe hoek naar achter. De tweede helft van de spier zit vast onder de m. rectus superior op de temporale zijde van de oogbol.


</doc>
<doc id="377660" url="https://nl.wikipedia.org/wiki?curid=377660" title="Pepergasthuis">
Pepergasthuis

Het Pepergasthuis is een hofje in de Nederlandse stad Groningen. De officiële naam luidt "Geertruidsgasthuis", maar het heeft altijd bekendgestaan als het Pepergasthuis, naar de naam van de straat waaraan het is gelegen, de Peperstraat.

Het Pepergasthuis is in 1405 gesticht door vader en zoon Solleder. Oorspronkelijk diende het als gasthuis voor pelgrims die naar Groningen kwamen. In de Martinikerk werd een relikwie bewaard van Johannes de Doper, dat zeer veel pelgrims naar Groningen lokte. Vanwege die bestemming werd de kapel, die in 1482 bij het gasthuis werd gebouwd, vernoemd naar Gertrudis van Nijvel, die als beschermheilige van de reiziger gezien werd.

Het Pepergasthuis verwierf veel landerijen in de omgeving van de stad, met name in Heidenschap en Beijum. De parochiekerk van Heidenschap en de kapel te Beijum werden vóór 1500 geïncorporeerd in het gasthuis. De priester trad vermoedelijk op als dorpspastoor van Heidenschap tot afbraak van het dorpskerkje in 1589.

Na de reductie van Groningen in 1594 kreeg het complex, zoals alle katholieke gebouwen, een nieuwe bestemming. Het gasthuis werd een wooncomplex voor oudere stadjers. Groningers van 50 jaar en ouder konden zich inkopen in het gasthuis. Zij kregen dan tot hun dood niet alleen huisvesting, maar ook verzorging. De bewoners werden "conventualen" genoemd.

Daarnaast werd een deel van het complex ingericht als dolhuis. De arme zielen die hier terechtkwamen konden op zondag tegen betaling bezichtigd worden. In 1702 verhuisden de "dollen" naar een nieuw gasthuis, het Sint Anthonygasthuis aan de Rademarkt.

Het complex is meerdere malen uitgebreid, voor het laatst in 1861.

In de loop van de twintigste eeuw kwamen steeds meer woningen in het complex leeg te staan. De inkoopsom bleek steeds meer een barrière. In 1954 werd daarom besloten dat de woningen ook gehuurd konden worden, waarna de leegstand snel verdween.

Stichting Stadsherstel Groningen, later opgegaan in wooncorporatie Lefier StadGroningen, nam het complex in 1989 over en liet de woningen grondig restaureren.

De kapel is sinds 1991 in gebruik voor oecumenische diensten. In de oude eetzaal kan gehuwd worden. De woningen worden nu verhuurd door een woningcorporatie (Lefier) en zijn zeer in trek.


</doc>
<doc id="377662" url="https://nl.wikipedia.org/wiki?curid=377662" title="Musculus tensor tympani">
Musculus tensor tympani

De musculus tensor tympani, musculus salpingomalleus, spanner van het trommelvlies of trommelvliespanner is een van de twee spieren van de trommelholte (middenoor).

De musculus tensor tympani ontspringt op de benige tubawand en op de benige wand van het gehoorkanaal. De pees buigt af bij de processus cochleariformis en hecht aan op het einde van de hamersteel.

Deze spier wordt geïnnerveerd door de n. tensor tympani, een zijtak van de n. mandibularis.

De musculus tensor tympani trekt het trommelvlies naar binnen en fixeert hiermee de keten, waardoor trillingen minder efficiënt (minder sterk / vervormd) worden doorgegeven. De functie van deze reflex is bij de mens niet geheel duidelijk, maar deze spier lijkt in ieder geval een rol te spelen bij het reduceren van bepaalde geluiden zoals van het kauwen van voedsel.


</doc>
<doc id="377672" url="https://nl.wikipedia.org/wiki?curid=377672" title="Musculus stapedius">
Musculus stapedius

De musculus stapedius of stijgbeugelspier is een van de twee spieren van de trommelholte (middenoor). Het spiertje is de kleinste dwarsgestreepte spier in zoogdieren.

De musculus stapedius ontspringt in een kanaal langs de buis van Eustachius. De pees loopt door de opening van de eminentia pyramidalis en hecht aan op de kop van de stijgbeugel.

Deze spier wordt geïnnerveerd door de nervus stapedius, een zijtak van de hersenzenuw nervus facialis.

De musculus stapedius trekt de stijgbeugel uit het ovale venster. Dit gebeurt bij hard geluid (luider dan 85 dB). Dit wordt wel de stapediusreflex genoemd. Hij maakt het gehoorsysteem aldus minder gevoelig (een vermindering van ongeveer 15 dB). Deze spier werkt antagonistisch met de andere spier van de trommelholte, de musculus tensor tympani.

Na de geboorte heeft de musculus stapedius eerder een volwassen spiervezeltype samenstelling dan ademhalingsspieren. Het kan dus ook voor pasgeborenen belangrijk zijn het gehoor te beschermen. Experimenten in 2007 aan ratten laten zien dat het spiertje dagelijkse activiteit nodig heeft, veroorzaakt door geluid in de omgeving, om zijn normale spiervezeltype samenstelling te behouden.


</doc>
<doc id="378000" url="https://nl.wikipedia.org/wiki?curid=378000" title="Belgische Geneesherenvereniging Sint-Lucas">
Belgische Geneesherenvereniging Sint-Lucas

De Belgische Geneesherenvereniging Sint-Lucas is een vereniging van geneesheren die de schakel wil zijn tussen de christelijke geloofsovertuiging en de medische praktijk. Ze geeft tevens informatie aan christelijke ziekenhuizen met het oog op de toepassing van de christelijke waarden in de gezondheidszorg.

Ze werd op 23 februari 1922 opgericht en staat anno 2006 onder het voorzitterschap van dr. Paul Deschepper.

De vereniging publiceert het driemaandelijkse tijdschrift "Acta Medica Catholica" met artikels over spiritualiteit, medische ethiek en medisch recht. Het tijdschrift richt zich op al wie betrokken is bij de gezondheidszorg en ieder die interesse heeft voor het geestelijk, ethisch-medisch en cultureel gebeuren.

Deze Sint-Lucasgilde maakt deel uit van de "Wereldfederatie van Katholieke Medische Genootschappen" (WKMG) ("Fédération Internationale des Associations de Médecins Catholiques", FIAMC), die de overkoepelende organisatie is op wereldniveau.



</doc>
<doc id="378075" url="https://nl.wikipedia.org/wiki?curid=378075" title="Nederlandse Hartstichting">
Nederlandse Hartstichting

De Nederlandse Hartstichting, ook kortweg de Hartstichting genoemd, is op 29 januari 1964 opgericht voor de bestrijding van hart- en vaatziekten en voor de verbetering van de overlevingskansen en van de kwaliteit van leven van hart- en vaatpatiënten. Hiertoe investeert de Hartstichting in wetenschappelijk onderzoek om oorzaken van hart- en vaatziekten te achterhalen, en om nieuwe medische toepassingen in de praktijk te brengen.

Het onderzoek van de Hartstichting heeft de afgelopen decennia bijgedragen aan doorbraken op het gebied van verbeterde operatietechnieken, zoals openhartoperatie, hart-longmachine en betere medicijnen. Onderzoek doen is mede mogelijk dankzij het geld van donateurs. Naast onderzoek houdt de Hartstichting zich bezig met preventie, patiëntenzorg en voorlichting. De Nederlandse Hartstichting ontvangt geen subsidie van de overheid.

De Hartstichting werkt met vele vrijwilligers die zich belangeloos inzetten, omdat ze het werk van de Hartstichting belangrijk vinden. Ieder jaar organiseren 5.000 vrijwilligers de jaarlijkse collecte tijdens de Hartweek in april. Zij worden geholpen door zo’n 60.000 collectanten. Iedere collectant loopt tijdens de collecte gemiddeld 2 uur om geld op te halen voor meer wetenschappelijk onderzoek naar hart- en vaatziekten. De Hartstichting is afhankelijk van giften van het Nederlandse publiek.

De totale inkomsten van de Hartstichting in 2015 bedroegen €45,7 miljoen. De opbrengsten zijn onder andere verzameld via particulieren, loterijen, bedrijfsleven, sponsoring en beleggingsresultaat.

De Hartstichting Wetenschapsprijs is een prijs voor een internationaal erkend toponderzoeker die een zichtbaar grote wetenschappelijke bijdrage heeft geleverd aan innovaties in de strijd tegen hart- en vaatziekten. De Hartstichting Wetenschapsprijs is op 15 december 2010 voor het eerst uitgereikt. De prijs dient als stimulans voor kwalitatief, hoogwaardig en innovatief wetenschappelijk onderzoek om hart- en vaatziekten eerder op te sporen, beter te behandelen of te genezen. Daarnaast reikt de Hartstichting de prijs uit als erkenning van inspirerend toptalent. De winnaar ontvangt €1 miljoen voor onderzoek. In 2010 ontving internist en hoogleraar inwendige geneeskunde prof. dr. J.J.P. (John) Kastelein (1954) van het Academisch Medisch Centrum te Amsterdam de Hartstichting Wetenschapsprijs. Kastelein doet onderzoek naar genen die de kans op hart- en vaatziekten kunnen beïnvloeden.

Op 7 juni 2005 heeft de Commissie-Wijffels een advies uitgebracht over de beloning van directeuren van goededoelenorganisaties. De VFI, de branchevereniging van goede doelen, heeft op basis hiervan berekeningsregels opgesteld. De Hartstichting volgt dit advies ten aanzien van het jaarsalaris van de directeur en heeft dit advies in haar beleid opgenomen. In 2015 bedroeg het salaris van directeur Floris Italianer € 139.560 (inclusief vakantiegeld en eindejaarsuitkering), waarmee het salaris onder de norm ligt.

Sinds de oprichting heeft de Hartstichting de volgende directeuren gehad:
Directie:

Bestuur/stichtingsraad/raad van toezicht voorzitters:

prof.dr. H.A. Snellen (1905-1998) was één van de oprichters van de Hartstichting en heel belangrijk voor de cardiologie in Nederland. Zijn naam is sinds 2006 door de Hartstichting verbonden aan de Snellenpenning. In bijzondere gevallen wordt deze penning uitgereikt door de raad van toezicht. Het succes van de Hartstichting is soms toe te schrijven aan een individu of meerdere personen die op een bijzondere, inspirerende, innovatieve of passionele wijze een bijdrage hebben geleverd aan de missie van de Hartstichting. De penning is een blijk van bijzondere waardering en een dankbetuiging aan mensen met het 'hart op de goede plaats'. De personen die de Snellenpenning hebben ontvangen zijn:



</doc>
<doc id="378080" url="https://nl.wikipedia.org/wiki?curid=378080" title="Verdriet">
Verdriet

Verdriet of droefenis is een emotie waardoor mensen en dieren kunnen uitdrukken dat ze niet positief ingesteld zijn, ze voelen zich dan vaak ongelukkig.

Deze emotie uit zich meestal bij depressie, nervositeit en somberheid. Mensen voelen zich dan erg slecht en zien vaak alles figuurlijk grijs of zwart. Het lukt niet om bepaalde zaken te relativeren en men zit "niet lekker in zijn vel". Men noemt dit ook wel lichte pijn.

Deze emotie uit zich meestal bij teleurstelling, boosheid en angst. Dit gebeurt meestal na een vervelende ervaring of als er ruzie is geweest. Soms voelen mensen zich erg angstig en krijgen een visioen, soms zien ze dan angstige beelden die gepaard gaan met nachtmerries. Dit komt doordat zaken moeten worden verwerkt. Men noemt dit ook wel lichte tot zware pijn.

Deze emotie uit zich meestal bij afschuw, nijdigheid, faalangst en driftbuien die vaak gepaard gaan met zwaar verdriet. Meestal gaat het dan over pesterijen, bedreiging of liefde die verandert in haat. Het komt ook voor bij iemands overlijden als die persoon je dierbaar was.
Dit gebeurt vooral als mensen iets schokkends hebben meegemaakt zoals
geweld, moord, terrorisme, vandalisme en andere dreigementen. Mensen hebben dan zoveel pijn dat ze het nooit meer vergeten en niet aan verwerking toe komen. Men noemt dit ook wel zware pijn.



</doc>
<doc id="378456" url="https://nl.wikipedia.org/wiki?curid=378456" title="Polyhydramnion">
Polyhydramnion

Polyhydramnion ("poly": veel; "hydramnion": vruchtwater) is een term binnen de gynaecologie die zoveel betekent als een teveel aan vruchtwater tijdens de zwangerschap. Vruchtwater neemt toe wanneer de aanmaak of toevoer van vocht ruimer is dan de afname. De oorzaken hiervan zijn:

Het komt voor bij ongeveer 1% van alle zwangerschappen en geldt als aanwijzing voor een verhoogde kans op verschillende aangeboren afwijkingen.

Polyhydramnion is middels echografie vast te stellen door het volume te meten van het vruchtwatercompartiment. Het volume van dit compartiment heeft namelijk door de zwangerschap heen percentiellijnen waarbij er sprake van een polyhydramnion is wanneer er zich meer dan 2 L vruchtwater in het vruchtwatercompartiment bevindt.

Klinisch is polyhydramnion vast te stellen doordat de foetus niet door de buikwand heen te voelen blijkt en de buik buitengewone proporties aanneemt, wat ernstige gevolgen kan hebben voor de foetus (intra-uteriene groeistoornissen) én de moeder.

Loopt de hoeveelheid vruchtwater niet vanzelf terug, dan kan het nodig zijn een vruchtwaterpunctie uit te voeren om vocht af te voeren.



</doc>
<doc id="378458" url="https://nl.wikipedia.org/wiki?curid=378458" title="Oligohydramnion">
Oligohydramnion

Oligohydramnion is een term binnen de gynaecologie die zoveel betekent als een tekort aan vruchtwater tijdens de zwangerschap. Het komt voor bij 0,5 tot 4% van alle zwangerschappen en geldt als aanwijzing voor een verhoogde kans op verschillende aangeboren afwijkingen.


Indien "a terme" zwangerschap, dan overwegen de bevalling te induceren, medicamenteus of met een keizersnede.

Polyhydramnion


</doc>
<doc id="378957" url="https://nl.wikipedia.org/wiki?curid=378957" title="Musculus levator veli palatini">
Musculus levator veli palatini

De musculus levator veli palatini is een spier van het zachte verhemelte.

Hij ontspringt aan de schedelbasis dorsaal en mediaal van de vorige (= het gebied van de opening van de canalis carotidicus), en van de onderrand van het tubakraakbeen (de "levatorbobbel").
Hij loopt schuin naar beneden, naar voor en naar binnen, en hecht aan in de aponeurosis palatina.

De musculus levator veli palatini houdt samen met de musculus tensor veli palatini de buis van Eustachius open en trekt het zachte verhemelte achterwaarts, waardoor het middenoor en de nasofarynx worden afgezonderd van de farynx. Hij wordt geïnnerveerd door de ramus pharyngicus van de tiende hersenzenuw (de nervus vagus), en motorische vezels van de elfde hersenzenuw (de nervus accessorius).


</doc>
<doc id="378995" url="https://nl.wikipedia.org/wiki?curid=378995" title="Musculus tensor veli palatini">
Musculus tensor veli palatini

De musculus tensor veli palatini, spanner van het zachte gehemelte of gehemeltespanner is een spier van het zachte verhemelte.

Hij ontspringt als een dunne, driezijdige plaat van de schedelbasis (van de spina ossis sphenoidis tot aan de wortel van de processus pterygoides) en van het vliezig deel van de tuba auditiva (buis van Eustachius).
Hij loopt naar beneden, loopt om de hamulus pterygoidicus en straalt horizontaal uit in de aponeurosis palatina.

De musculus tensor veli palatini heft en spant het zachte verhemelte horizontaal bij slikken, en opent hierdoor mede de ingang tot de tuba. Dit verklaart dan ook het hulpmiddel van slikken bij drukveranderingen: door aanspannen van deze spier wordt het middenoor geventileerd.

Hij wordt geïnnerveerd door de derde tak van de vijfde hersenzenuw (de nervus mandibularis).


</doc>
<doc id="379017" url="https://nl.wikipedia.org/wiki?curid=379017" title="Musculus uvulae">
Musculus uvulae

De musculus uvulae of huigspier is een spier van het zachte verhemelte. De spier wordt geïnnerveerd door de rami pharyngici van de tiende hersenzenuw (de nervus vagus).

De musculus uvulae ontspringt gepaard van het harde verhemelte (de spina nasalis posterior) en de aponeurosis palatina. Achter de uitstraling van de musculus levator veli palatini verloopt hij in de huig (uvula). Bij aanspanning van de musculus uvulae wordt de huig verkort.


</doc>
<doc id="379105" url="https://nl.wikipedia.org/wiki?curid=379105" title="Speculumonderzoek">
Speculumonderzoek

Het speculumonderzoek is onderdeel van het inwendig of gynaecologisch onderzoek. Bij dit onderzoek met behulp van een speculum komt de vagina en baarmoedermond in beeld en kunnen onderzocht worden door middel van:


</doc>
<doc id="379110" url="https://nl.wikipedia.org/wiki?curid=379110" title="Placentaloslating">
Placentaloslating

Een placentaloslating ("solutio placentae, abruptio placentae") is een spoedsituatie waarbij de moederkoek (placenta) van de baarmoeder ("uterus") loslaat.

Solutio is een gevolg van een bloeding achter de placenta, ontstaan door een afscheuring van een slagadertje in de uterus naar de placenta toe. Hoe dat komt is niet precies duidelijk, maar factoren die hierbij een rol spelen zijn:
maar meestal zijn deze factoren niet aanwezig.
Door de bloeding wordt de placenta van de baarmoederwand losgewoeld waardoor geen zuurstofuitwisseling meer plaatsvindt en uiteindelijk foetale nood ontstaat. Verder kan de zwangere verbloeden en in shock raken. Uiteindelijk kan door stollingsfactorverbruik in de baarmoeder, stollingsfactoren tekortkomen elders in het lichaam.

Klassiek verhaal is acuut hevige buikpijn met eventueel vaginaal bloedverlies met een harde pijnlijke baarmoeder die niet meer relaxeert ("uterus en bois"). Maar al deze symptomen hoeven niet aanwezig te zijn. In afnemende frequentie de volgende symptomen:




</doc>
<doc id="379524" url="https://nl.wikipedia.org/wiki?curid=379524" title="Pierre Janet">
Pierre Janet

Pierre Marie Félix Janet (Parijs, 30 mei 1859 – aldaar, 24 februari 1947) was een Franse psychiater en filosoof. Zijn grootste verdienste voor de wetenschap was de brug die hij wist te slaan tussen de academische psychologie en de klinische behandeling van psychische aandoeningen. Hiermee werd hij een van de stamvaders van de moderne psychiatrie. Ook hield Janet zich bezig met experimenteel- en cognitief- psychologisch onderzoek.

Zijn werk heeft hierdoor zowel betekenis voor de psychiatrie als voor de psychologie.

Janet had zowel filosofie als geneeskunde gestudeerd. Janet begon zijn academische carrière met de filosofie. Hij werkte enige jaren als docent filosofie alvorens aan zijn studie medicijnen te beginnen. In 1889 maakt de neuroloog J.M. Charcot hem hoofd van het psychologisch laboratorium van de Hôpital de la Salpêtrière in Parijs, waar hij tot 1910 verblijft. Hij had namelijk de aandacht getrokken van Charcot door een artikel uit 1882 over hypnose en helderziendheid. Later volgt hij zijn leermeester Théodule Ribot op aan het Collège de France, waar hij vanaf 1902 tot 1934 een leerstoel in de Experimentele en Vergelijkende Psychologie bezette. Hij stichtte het blad "Journal de Psychologie Normale et Pathologique" (1904) en de "Société de Psychologie" (1901), die in 1941 werd omgedoopt tot de "Société Française de Psychologie".

Janet hield zich bezig met cognitieve en sociale aspecten van menselijk gedrag en emoties. Hij was echter geen groot liefhebber van psychologische experimenten, omdat hij de kans op ongunstige psychologische reacties groot achtte. Ook publiceerde hij veel artikelen op het terrein van de psychopathologie. Vooral aan het laatste ontleent Janet zijn grootste bekendheid. Zijn werk had ook invloed op Franse psychologen en psychiaters uit de volgende generatie, zoals Henri Baruk, Léon Chertok, Jean Delay, Henri Ey, Ignace Meyerson, Eugène Minkowski, Jean Piaget, Henri Piéron, et Henri Wallon.
Zijn interesse ging voor een groot deel uit naar hysterie en de genezing hiervan met hypnose. Hij beschreef hoe mensen zich tegen geestelijke trauma's konden verweren door deze buiten het bewustzijn te plaatsen. Dit afweermechanisme noemde hij dissociatie. Verder bestudeerde hij hoe mensen bepaalde gedragingen vertoonden zonder zich daarvan bewust te zijn. Dit noemde Janet "automatisme". Hij postuleerde dus dat de mensen drijfveren buiten het bewustzijn moest hebben. In wezen beschreef hij hiermee het onbewuste van de menselijke geest enige jaren voordat het concept door Sigmund Freud werd beschreven. Later raakten de twee in conflict over de vraag wie het concept als eerste had bedacht. Een andere term die aan Janet is ontleend is psychasthenie. Dit is een gedragsstoornis die veel verwantschap heeft met de dwangneurose van Freud, en de persoonlijkheidstrek neuroticisme. 



"Als een patiënt arm is, wordt hij in een ziekenhuis opgenomen met de diagnose "psychotisch". Als de patiënt zich een privékliniek kan veroorloven, krijgt hij de diagnose "neurasthenie". Als een patiënt rijk is en thuis verzorgd kan worden door eigen artsen en verpleegsters, wordt hij "excentriek" genoemd."


</doc>
<doc id="379584" url="https://nl.wikipedia.org/wiki?curid=379584" title="Somatostatine">
Somatostatine

Somatostatine is een hormoon dat zowel door de hypothalamus als door de alvleesklier (in de deltacellen van de eilandjes van Langerhans) als door de maag (paracrien in de D-cellen) wordt geproduceerd.

Dit hormoon heeft verschillende functies. Het werkt remmend op de afscheiding van groeihormoon, insuline, glucagon, thyreotroop hormoon en op verschillende stoffen die in het spijsverteringsstelsel worden geproduceerd. Het onderdrukt de productie van maagzuur en vertraagt de lediging van de maag. Het kan bovendien optreden als neurotransmitter.

Het hormoon bestaat uit veertien aminozuren. Het werd door de Amerikaanse wetenschappers Roger Guillemin en Andrew Schally voor het eerst gesynthetiseerd. Het was het eerste product dat via de recombinant-DNA-techniek werd verkregen; beide wetenschappers ontvingen hiervoor in 1977 de Nobelprijs.


</doc>
<doc id="379836" url="https://nl.wikipedia.org/wiki?curid=379836" title="Gaffel (biologie)">
Gaffel (biologie)

Een gaffel is een gewei van een hert of ree met twee uiteinden. 

Dit gewei is vorkvormig. Het (mannetjes) hert zal in zijn tweede levensjaar een gaffel-gewei krijgen. Het mannetjes ree (reebok) kan echter ook een 1-puntig of 3-puntig gewei zijn. De term "gaffel" wordt ook wel gebruikt voor een tweejarig ree of hert.


</doc>
<doc id="380304" url="https://nl.wikipedia.org/wiki?curid=380304" title="Mary Ingalls">
Mary Ingalls

Mary Amelia Ingalls (bij Pepin, 10 januari 1865 - De Smet, 20 oktober 1928) werd geboren in de buurt van het stadje Pepin in Wisconsin, uit Caroline en Charles Ingalls. Zij is de oudste zuster van de beroemde auteur Laura Ingalls Wilder, die vooral bekend werd door haar boekenserie "Het kleine huis op de prairie".

Op de leeftijd van 14 werd Mary ziek (in de Kleine Huis-boeken omschreven als roodvonk), maar in de nooit gepubliceerde memoires van haar zuster omschreven als herseninfarct, die uiteindelijk resulteerde in blindheid voor de rest van haar leven. Tussen 1881-1889, ging ze naar het "Iowa College for the Blind" in Vinton, Iowa. Daarna keerde ze terug naar De Smet (South Dakota) en woonde ze bij haar ouders tot hun dood. Later woonde ze bij haar zuster Grace en daarna bij Carrie. Zij is nooit getrouwd. Zij stierf op 20 oktober 1928 op de leeftijd van 63 jaar, aan de gevolgen van longontsteking.

In "Het kleine huis" werd zij vertolkt door Melissa Sue Anderson (1974-80), Barbara Jane Reams (1997) en Danielle Chuchran (2005).



</doc>
<doc id="380606" url="https://nl.wikipedia.org/wiki?curid=380606" title="Endosulfan">
Endosulfan

Endosulfan is een insecticide en acaricide, dat vooral gebruikt wordt om landbouwgewassen te besproeien om ze tegen insecten en mijten te beschermen. Het wordt ook gebruikt als houtbeschermingsmiddel. Technisch endosulfan (bruine kristallijne schilfers) is een mengsel van twee stereo-isomeren, alfa- en bèta-endosulfan. Het heeft een kenmerkende geur als van terpentijn. Handelsnamen zijn onder andere: "Akodan 35 EC, Benzoepin, Endofan 35 EC, Endosol, Hildan, Thiodan, Thionex" en "Thiosulfan".

De synthese van endosulfan gaat uit van hexachloorcyclopentadieen en but-2-een-1,4-diol. Via een Diels-Alder-reactie ontstaat het gechloreerd derivaat van norborneen. De introductie van de zwavelbrug vindt plaats via reactie met thionylchloride, waarbij endosulfan ontstaat.

Het maakt voor de reactie niet uit welke van de twee isomeren van but-2-een-1,4-diol gebruikt wordt. Bij de eigenschappen van endosulfan wordt melding gemaakt van een α- en een β-isomeer. Waarschijnlijk is hier sprake van een "endo"- en een "exo"-isomeer. Een andere mogelijkheid is dat één van de hydroxymethylgroepen aan de zijde van de C-brug bevindt en de ander aan de zijde van de C-brug. De grootte van de ringen laat deze structuur ook toe.

Endosulfan lost bijna niet op in water, maar wordt geadsorbeerd aan (water)bodemdeeltjes. Het breekt slechts langzaam af en kan zich opstapelen in de voedselketen, waarbij de concentratie zo hoog kan worden dat er vergiftigingsverschijnselen optreden. Afbraakproducten van endosulfan zijn onder meer endosulfandiol en endosulfansulfaat, dat even giftig is als endosulfan. De stof is ook zeer giftig voor waterorganismen, het tast onder andere de lever en de hersenen van vissen aan.

De stof kan bij kortstondige blootstelling effecten hebben op het centrale zenuwstelsel en het bloed. Blootstelling aan een hoge dosis, 35 mg/kg (2,8 gram voor iemand van 80 kg), kan een dodelijke afloop hebben.

Endosulfan is een zenuwgif voor insecten, maar ook voor zoogdieren, dus ook voor mensen. De LD-waarde ligt tussen de 30 en 80 mg/kg. De stof werkt in op ionenkanalen waar GABA als moderator optreedt en is een antagonist en remmer van het Ca- en Mg-transport. Ook ATPases werden geremd.

Deze fysiologische inwerkingen maken endosulfan tot een zenuwgif. De symptomen van een acute vergiftiging zijn hyperaktiviteit, rillen, kramp, verlies van coördinatie, ademnood, misselijkheid en braken. Bij zware gevallen kan bewusteloosheid en dood volgen. Er zijn gevallen beschreven waarbij een dosis van niet meer dan 35 mg/kg bij mensen de dood tot gevolg heeft.

Omdat niet kan gewaarborgd worden dat endosulfan op een veilige manier kan toegepast worden, heeft de Europese Commissie in 2005 een beschikking genomen om endosulfan te verbieden. Toelatingen voor gewasbeschermingsmiddelen die endosulfan bevatten moesten uiterlijk op 1 juni 2006 ingetrokken worden. In Nederland was het gebruik van endosulfan reeds eerder verboden.


</doc>
<doc id="380870" url="https://nl.wikipedia.org/wiki?curid=380870" title="Hartkatheterisatie">
Hartkatheterisatie

Hartkatheterisatie of coronairangiografie (CAG) is het door middel van een katheter en contrastvloeistof in kaart brengen (angiografie) van de kransslagaders van het hart. Daarnaast kunnen drukken in het hart worden gemeten door middel van een rechts-katheterisatie.

Het hart wordt voorzien van zuurstof door omliggende hartvaatjes ofwel kransslagvaten (coronairen).

Er zijn twee kransslagaders (arteriae coronariae) die het linker- en het rechterdeel van het hart van zuurstofrijk bloed voorzien. De linker-arteria coronaria vertakt zich in de circumflex en de ramus interventricularis anterior (ook wel aangeduid met de Engelse benaming "left anterior descending" (LAD)). In de lies wordt na plaatselijke verdoving met behulp van een aanpriknaald de linker- of rechterdijslagader (arteria femoralis) aangeprikt. Via deze naald wordt een introducer ingebracht. Via deze introducer kan geen bloed ontsnappen, maar kan er wel wat naar binnen worden geschoven. Er wordt via dit systeem een katheter met voerdraad via de arterie naar het hart geschoven.

De katheter is een soort plastic buisje met aan het uiteinde gaatjes. De voerdraad dient om te sturen en beschadiging aan de lichaamsslagader te voorkomen. In de meeste gevallen zal men eerst de rechterkransslagader afbeelden. De cardioloog schuift de katheter op tot aan de inmonding van deze arterie. De voerdraad wordt verwijderd, zodat er nu contrastmiddel ingespoten kan worden. Door de katheter op te schuiven tot aan de inmonding, gaat (bijna) al het contrast in de rechterarterie en niet meteen via de aorta naar de rest van het lichaam. Er worden verschillende opnames gemaakt met röntgenstraling, telkens in een andere richting.

Men volgt dan de met contrast gevulde arterie. Wanneer er vernauwingen aanwezig zijn, kunnen deze goed in beeld worden gebracht. Ter plaatse van een vernauwing is de vaatholte van de kransslagader erg klein; in geval van een afsluiting van het vat, loopt de holte niet verder.

Na deze opnamereeks wil men ook de linkerkransslagader afbeelden. De voerdraad wordt via de katheter opgevoerd. Vervolgens wordt de katheter eruitgehaald, zodat de voerdraad overblijft. Over de voerdraad wordt een andere katheter naar binnen geschoven tot aan de inmonding van de linkerkranslagader. De voerdraad wordt verwijderd en dan worden er weer röntgenopnames gemaakt met contrastmiddel.

Wanneer een patiënt omleidingen heeft, zullen er van deze omleidingen ook opnames gemaakt worden met contrastvloeistof.

Na deze serie wordt zo nodig een opname gemaakt van de linkerkamer (ventrikel). Dit is tegenwoordig zelden nodig. Er wordt dan een katheter ingebracht tot in de apex (hartpunt), derhalve in de linkerhartkamer. In korte tijd wordt de kamer gevuld met contrastmiddel, dat vervolgens door de pompfunctie wordt weggepompt. Op deze wijze kan men een indruk krijgen over de pompfunctie van het hart. De katheter wordt verwijderd en de introducer eveneens. De wond wordt dichtgedrukt en er komt een drukverband om het been. Alternatief is een angioseal, een soort onderhuids kurkje dat de liesslagader afdicht.

De patiënt heeft zes uur bedrust en mag de volgende dag naar huis. Er zijn variaties mogelijk in de opnames; tegenwoordig zijn er ook technieken om de slagader in de lies sneller te sluiten waardoor de patiënt na korte tijd alweer op de been is. De meeste patiënten behoeven tegenwoordig dan ook niet meer een nacht in het ziekenhuis te verblijven. Het is tegenwoordig ook zeer gebruikelijk om via de pols (de polsslagader of arteria radialis) het onderzoek uit te voeren. De kans op nabloeding is dan ook duidelijk kleiner.





</doc>
<doc id="381090" url="https://nl.wikipedia.org/wiki?curid=381090" title="Urine-incontinentiemiddel">
Urine-incontinentiemiddel

Een urine-incontinentiemiddel is een geneesmiddel dat de overactieve spieren van de urineblaas laat ontspannen. Veelal worden parasympathicolytica hiervoor ingezet.
Hierdoor kan de blaas meer urine bevatten voordat aandrang tot plassen ontstaat. Ook remmen ze de onwillekeurige samentrekking van de blaaswand. 

Problemen met plassen, zoals vaak moeten plassen en het niet kunnen ophouden van de plas, verminderen door het gebruik ervan. Het werkt alleen bij mensen met aandrangincontinentie. 

Urine-incontinentiemiddel zijn niet bij iedereen even effectief en werken bovendien niet bij mensen die last hebben van inspanningsincontinentie. Hierbij verliest men scheuten urine bij lichte inspanning als hoesten, bukken, tillen of lachen.

Enkele voorbeelden van gebruik van urine-incontinentiemiddelen:

parasympathicolytica:
Hormoonpreparaten

Bij onvoldoende effect of hinderlijke bijwerkingen kan intravesicale toediening van oxybutynine worden overwogen.

Antidepressiva worden in de tweede lijn gebruikt bij falen van parasympathicolytica en in speciale situaties: stemmingsveranderingen door overactieve blaasklachten. Voorbeelden zijn:

Het effect van parasympathicolytica en antidepressiva kan over het algemeen na acht weken goed beoordeeld worden. 
Effect van oestrogenen kan enkele weken op zich laten wachten. Oestrogeengebruik moet ten minste gedurende drie maanden plaatsvinden. Langdurige farmacotherapie is over het algemeen niet zinvol.


</doc>
<doc id="381178" url="https://nl.wikipedia.org/wiki?curid=381178" title="Belisario Domínguez">
Belisario Domínguez

Belisario Domínguez Palencia (Comitán, 25 april 1863 - Mexico-Stad, 7 oktober 1913) was een Mexicaanse dokter en politicus. Hij is vooral bekend vanwege de toespraak die hij hield in het Congres na de staatsgreep van Victoriano Huerta, waarna hij vermoord werd.

In 1879 ging hij geneeskunde studeren in Parijs. Hij keerde in 1889 terug naar Mexico, waar hij trouwde met Delina Zebadúa, hij kreeg vier kinderen.

In 1909 werd hij verkozen tot burgemeester van zijn geboortestad Comitán. In 1912 werd hij benoemd als plaatsvervangend senator voor Leopoldo Gout. Wanneer deze overleed werd Domínguez tot senator gepromoveerd. Nadat Victoriano Huerta in 1913 de macht had gegrepen in Mexico ontpopte Domínguez zich tot een van de vocaalste tegenstanders van de dictator. Hij hield hem verantwoordelijk voor de moord op president Francisco I. Madero en vicepresident José María Pino Suárez, weigerde in te stemmen met zijn beleidsplannen en eiste herhaaldelijk zijn aftreden. Op 23 september hield hij in het Congres een toespraak waarin hij de staatsgreep veroordeelde. Hij noemde Huerta een dictator, moordenaar, verrader en krankzinnige. Hij liet de toespraak opschrijven en verspreidde ze door het land. Een paar dagen later, op 7 oktober, werd hij door vier trawanten van Huerta uit zijn hotelkamer gesleurd en naar de begraafplaats van Coyoacán gebracht, waar hij werd vermoord. Zijn moordenaars waren Gilberto Márquez, Alberto Quiroz, José Hernández Ramírez en Gabriel Huerta.

Domínguez wordt in Mexico beschouwd als een martelaar voor de democratie en het vrije woord. Op de dag van zijn dood, 7 oktober, hangt in Mexico nog steeds de vlag halfstok en zijn geboorteplaats Comitán heet tegenwoordig Comitán de Domínguez. Ook de Eremedaille Belisario Domínguez, de hoogste onderscheiding in Mexico, is naar hem genoemd. Deze medaille wordt sinds 1953 elk jaar op 7 oktober uitgereikt door de Kamer van Senatoren aan een persoon die zich heeft ingezet voor het "welzijn van de Natie en de Mensheid". De eerste medaille werd op 7 oktober 1953 symbolisch uitgereikt aan de buste van Domínguez in de Senaat.


</doc>
<doc id="381210" url="https://nl.wikipedia.org/wiki?curid=381210" title="Julio Frenk">
Julio Frenk

Dr. Julio Frenk Mora (Mexico-Stad, 20 december 1953) is een Mexicaans medicus en politicus.

Frenk studeerde aan de Nationale Autonome Universiteit van Mexico (UNAM) en de Universiteit van Michigan. In 1998 werd hij Directeur van Bewijs en Informatie voor Beleid aan de Wereldgezondheidsorganisatie (WHO) in Genève. In 2000 benoemde Vicente Fox hem tot Minister van Gezondheid.

In juli 2005 kwam hij in aanvaring met de conservatieve katholiek Carlos Abascal, Minister van Binnenlandse Zaken, na Frenks besluit de morning-afterpil te gaan verstrekken in overheidsklinieken. Nadat aartsbisschop van Mexico-Stad Norberto Rivera verklaarde dat zoiets niet kon worden ingevoerd zonder publiek debat, verklaarde Abascal dat zo'n debat inderdaad plaats zou gaan vinden, wat Frenk ontkende.

Frenk is auteur van 28 boeken en heeft verschillende medische en wetenschappelijke prijzen gewonnen.


</doc>
<doc id="381269" url="https://nl.wikipedia.org/wiki?curid=381269" title="Lotion">
Lotion

Een lotion is een cosmetisch of medisch dunvloeibaar product dat gebruikt wordt als medium voor het opbrengen van reinigende, genezende of verzorgende stoffen op de huid of het haar.
Een lotion kan verschillende vormen hebben : een oplossing, emulsie (o/w = melk of w/o = balsem) of suspensie.

In de cosmetica worden lotions voornamelijk gebruikt voor de reiniging of verzorging van de gezichtshuid. Een voorbeeld hiervan zijn lotions op basis van rozenwater en alcohol en natuurlijk aftershave. Naast deze lotions die voornamelijk uit water en alcohol bestaan zijn er ook vette lotions, zoals bodymilk en zonnebrandlotions.

In de geneeskunde worden lotions gebruikt om een geneesmiddel op de huid aan te brengen zoals antibiotica, of bijvoorbeeld bij de bestrijding van luizen.


</doc>
<doc id="381595" url="https://nl.wikipedia.org/wiki?curid=381595" title="Syndroom van Klüver-Bucy">
Syndroom van Klüver-Bucy

Het syndroom van Klüver-Bucy is een zeldzame neurologische aandoening die optreedt bij beschadiging van de amygdala en zenuwbanen in de temporale kwabben van de hersenen. De oorzaak kan bijvoorbeeld zijn chirurgische beschadiging, encefalitis, herpes of de ziekte van Pick. Deelsymptomen zijn ook beschreven bij dementie van generatieve of posttraumatische aard.

Het syndroom is genoemd naar Heinrich Klüver en Paul Bucy, die in 1939 een onderzoek publiceerden over het verwijderen van de amygdalae en delen van de temporale kwabben van resusapen. Hun werk was deels gebaseerd op een onderzoek van Brown en Schaefer uit 1888.

Symptomen zijn:

De naam syndroom van Klüver-Bucy wordt tegenwoordig alleen informeel gebruikt, mogelijk doordat het onderzoek van Klüver en Bucy zich alleen met apen bezighield en het volledige scala van symptomen bij mensen zeer weinig voorkomt. Tegenwoordig gebruikt men de bredere term organische persoonlijkheidsstoornis (niet te verwarren met de specifieke persoonlijkheidsstoornissen).



</doc>
<doc id="381694" url="https://nl.wikipedia.org/wiki?curid=381694" title="Gabino Barreda">
Gabino Barreda

Gabino Barreda (Puebla, 19 februari 1820 - Mexico-Stad, 20 maart 1881) was een Mexicaans filosoof en medicus.

In 1843 ging hij medicijnen studeren. Hij onderscheidde zich door zijn kundigheid, doch studeerde niet af aangezien hij in 1846 meevocht in de Amerikaans-Mexicaanse Oorlog, waarin hij ook als dokter diende. Na afloop van de oorlog ging hij naar Parijs, waar hij student werd van Auguste Comte, wat zijn leven sterk zou beïnvloeden.

Terug in Mexico werd hij hoogleraar medische filosofie, en begon hij met het ontwikkelen van een Mexicaanse versie van het positivisme, de filosofische stroming van Comte. Volgens Comte bevond Mexico zich nog steeds in de eerste fase van de wereldgeschiedenis, die van de religie, die was ingevoerd door de Spanjaarden met de Rooms-katholieke Kerk als instrument. Om de onafhankelijkheid van Mexico te voltooien, aldus Barreda, moest de politieke macht van de kerk worden gebroken. Mexico kon volgens hem alleen vooruitgang boeken met een filosofie op basis van orde en vrijheid, waarbij vrijheid als middel en niet als doel gezien moest worden. Om dit mogelijk te maken moest het onderwijs gepromoot worden en er een leerplicht ingesteld worden.

Volgens Barreda werd het Mexico van de negentiende eeuw gekenmerkt door een strijd tussen het negatieve (het niet-wetenschappelijke en waarneembare) en het positieve (het wetenschappelijke en waarneembare), respectievelijk vertegenwoordigd door de conservatieven en de liberalen. Barreda koos dan ook de zijde van de republikeinen ten tijde van de Franse Interventie in Mexico.

Na de overwinning op de Fransen in 1867 stichtte hij de "Escuela Nacional Preparatoria". Dit was een op positivistische leest geschoeide universiteit, waar veel aandacht werd besteed aan wiskunde en logica, en nauwelijks aan letteren. Hij legde zich toe op het onderwijzen van zijn nieuwe filosofische ideeën. Dit ging niet zonder weerstand; onder druk van zijn tegenstanders trad hij in 1878 af en accepteerde hij een diplomatieke positie in Duitsland. Hij overleed in 1881.

Barreda's ideeën vonden navolging bij de "científicos" de positivistische adviseurs van Porfirio Díaz. In Mexico wordt hij vooral herinnerd vanwege zijn inzet voor de bevordering van het onderwijs, de strijd tegen de inheemse talen en de verdere verspaansing van Mexico.


</doc>
<doc id="381716" url="https://nl.wikipedia.org/wiki?curid=381716" title="Paraquat">
Paraquat

Paraquat is een wereldwijd veel toegepast herbicide, waarvan het gebruik echter omstreden is vanwege de hoge mate van giftigheid voor mens en dier. De zuivere stof komt voor als kleurloze hygroscopische kristallen of een wit tot geel hygroscopisch poeder, dat goed oplosbaar is in water.

De naam wordt algemeen gebruikt om het chloridezout aan te duiden. Paraquat is een snelwerkend, niet selectief onkruidbestrijdingsmiddel dat plantenweefsel aantast door contact. Het is na ca. 30 minuten regenvast. Merknamen van producten die paraquat als werkzame stof bevatten zijn onder andere: "Gramoxone, Luxan Paraquat, Paraquat Protex" en "Priglone".

Paraquat wordt sinds de jaren '60 van de 20e eeuw gebruikt. Het product werd ontwikkeld door ICI in Groot-Brittannië (tegenwoordig Syngenta). In de jaren '70 gebruikte de Amerikaanse overheid in haar strijd tegen drugs paraquat om illegale cannabisplantages in Latijns-Amerika te besproeien.

De Europese Commissie heeft in december 2003 paraquat op de lijst van toegestane bestrijdingsmiddelen geplaatst. Tegen deze beslissing hebben verschillende Europese milieu- en vakbondsorganisaties beroep aangetekend. Sinds eind 2007 is het gebruik in de Europese Unie verboden.

Paraquat is zeer toxisch: blootstelling eraan kan zeer ernstige, onomkeerbare gevolgen hebben, zelfs met fatale afloop. De dood kan dagen of weken na blootstelling optreden.

Bij inademing zijn mogelijke effecten ernstige irritatie van neus, keel en luchtwegen of een bloedneus. Bij herhaalde of langdurige blootstelling treden hoesten, loopneus, bronchitis, longoedeem en verminderde longfunctie op. De grenswaarde voor blootstelling (inadembare fractie) is 0,1 mg/m³ (tijdgewogen gemiddelde voor een periode van 8 uur). Bij huidcontact kunnen ontstekingen optreden en in zware gevallen blaren. Intense blootstelling kan leiden tot beschadiging van de nagels en in ernstige gevallen het doorbreken en verlies van nagels.

Contact met de ogen kan ernstig tot zeer ernstig irriterend werken. Het kan permanente oogschade veroorzaken als de ogen niet direct worden gespoeld. Bij inslikken treden directe effecten op (doorgaans braken, buikpijn, ontsteking aan mond, keel en slokdarm). Inslikken van paraquat kan binnen 48 uur de dood veroorzaken, of na 1 tot 3 weken door verlate, voortschrijdende fibrose van de longen.



</doc>
<doc id="381820" url="https://nl.wikipedia.org/wiki?curid=381820" title="Bikinilijn">
Bikinilijn

De bikinilijn, ook wel bikinizone genoemd, is de overgang van een bikinibroek of zwembroek naar de onbedekte huid. Omdat de schaamstreek meestal door schaamhaar wordt bedekt, kan dit tijdens het dragen van een bikini deels onbedekt blijven. Er zijn vrouwen (en mannen) die het onesthetisch vinden als (een deel van) hun schaamhaar publiekelijk zichtbaar is.

Het ontharen van de bikinilijn onder vrouwen komt de laatste tientallen jaren vaak voor. De meest gebruikte ontharingsmethoden voor de bikinilijn zijn scheren, epileren of harsen.
Brazilian wax is een wijze waarop vrouwen hun schaamhaar gedeeltelijk of volledig ontharen.


</doc>
<doc id="381890" url="https://nl.wikipedia.org/wiki?curid=381890" title="Sint-jansziekte">
Sint-jansziekte

Sint-jansziekte, choreomanie, danszucht of danswoede is een ziekelijke drang om te dansen. De eerste beschrijving is uit 1374 te Aken en tot in de zeventiende eeuw waren er in Europa uitbraken van grote groepen die konden dansen tot de uitputting volgde.

Paracelsus gaf voor het eerst een verklaring vanuit medisch standpunt. Hij onderscheidde drie verschillende oorzaken: verbeelding, zinnelijke drang en lichamelijke oorzaken. De danszucht verspreidde zich later ook over de Nederlanden. Nog in de zestiende eeuw werden zieken gezien te Molenbeek nabij Brussel.
De voornaamste oorzaak voor de plaag was hysterie door religieuze waanzin (Hecker). Deze uitte zich onder andere in spasmen, verkrampte spieren, schokken, neervallen, gasophoping in de darmen, aanvallen die geleken op epilepsie en een onweerstaanbare drang om te dansen. Soms met de dood tot gevolg. 

Andere verklaringen die door de jaren heen zijn gegeven, zijn vergiftiging door moederkoorn en angst voor de in die tijd heersende pest. Hierdoor zou een soort trancestoornis zijn ontstaan. 

Dr. J.F.C. Hecker (1795-1850), de auteur van ""Die Tanzwut, eine Volkskrankheit im Mittelalter"", maakte een samenvatting van de waarnemingen die hierover werden gedaan tot in 1832.

De sint-jansziekte wordt wel eens verward met de "Chorea van Sydenham", een neurologisch ziektebeeld dat vroeger sint-vitusdans werd genoemd.



</doc>
<doc id="382175" url="https://nl.wikipedia.org/wiki?curid=382175" title="Methamfetamine">
Methamfetamine

Methamfetamine, ook bekend als meth, crystal meth, methylamfetamine, N-methylamfetamine, pervetine of desoxyefedrine, is een sterk verslavende amfetamine en hoort bij de fenylethylaminefamilie ( N-methyl-O–fenylisopropylamine). Het is een lipofiel molecuul met een potente actie op het centrale zenuwstelsel. Het kan bij een licht zure pH ook in de geprotoneerde vorm aanwezig zijn (pK=9,9). 

Door de verhoogde lipofilie werkt methamfetamine in vergelijking met gewone amfetamine sterker en heeft daardoor ook een sterker toxisch effect.

Er zijn verschillende medische toepassingen voor dit middel. Methamfetamine wordt verkocht onder de naam Desoxyn door het Deense farmaceutische bedrijf Lundbeck voor behandeling van narcolepsie, obesitas en ADHD. Het wordt gebruikt als vermageringsmiddel (omdat het hongergevoel onderdrukt wordt) en bij extreme vormen van ADHD en ADD. Methamfetamine wordt meestal in zijn kristallijne vorm als methamfetamine hydrochloride ingenomen.

Methamfetamine is een populaire harddrug. Het middel wordt ook gebruikt door mensen die onder grote druk toch goed willen of moeten presteren, zoals atleten, studenten of (straaljager)piloten.

In vroeger tijden werd het verkocht onder de naam pervetine of pervitin. Het werd geproduceerd door het Duitse farmaceutische bedrijf Temmler. De grondstof efedrine werd door de Nederlandsche Cocaïnefabriek verwerkt.

In de Tweede Wereldoorlog werd het middel door zowel de geallieerden als de asmogendheden gebruikt. Door het gebruik van methamfetamine konden soldaten langer doorgaan met vechten en kregen ze minder snel honger. Het middel werd als alternatief gebruikt voor alcohol, omdat alcohol tot excessen onder soldaten leidde. Hierdoor werd het middel veelvuldig verspreid onder soldaten, met als gevolg dat er 200 miljoen pillen methamfetamine in de Tweede Wereldoorlog werden gebruikt. Een bekende gebruiker van het middel was Adolf Hitler, die het middel intraveneus liet inspuiten door zijn lijfarts Theodor Morell. Bij de Wehrmacht stond het bekend als "Panzerschokolade" oftewel tankchocolade. Het werd gebruikt om bij langdurige gevechten bemanning van gepantserde wagens meer uithoudingsvermogen te geven. Voor vliegeniers was er de "Fliegerschokolade". Bij geallieerde piloten werd het middel gedurende de oorlog vervangen voor dextro-amfetamine, omdat methamfetamine bij hen tot agitatie leidde.

Uit onderzoek van biograaf-historicus Cees Fasseur blijkt dat ook de Nederlandse Koningin Wilhelmina tijdens de oorlogsjaren regelmatig haar toevlucht zocht tot pervitine. Volgens rechtshistoricus Marcel Verburg zou haar druggebruik een verklaring zijn voor haar door de ministerraad in Londen destijds vaak als bizar en eigengereid ervaren optreden.

In Japan werd het middel vlak na de Tweede Wereldoorlog verkocht onder de naam Philopon. Dit leidde tot een epidemie van verslaafden.

Methamfetamine deed eind jaren 80 zijn intrede in de Verenigde Staten als harddrug. Het werd snel populair omdat het middel goedkoop is, relatief simpel te produceren, en het effect sterk is.

Er zijn een vijftal verschillende synthesemechanismen, waarvan de reductie van efedrine en de condensatie van fenylaceton de twee meest gangbare zijn.

De reductie van efedrine was het eerste ontwikkelde synthesemechanisme en werd in 1894 door de Japanse chemicus Nagayoshi Nagai ontwikkeld.

De condensatie van fenylaceton met methylamine werd in 1919 door Akira Ogata ontwikkeld. Hij verkreeg voor de eerste keer methamfetamine in een kristallijne zuivere vorm. In 1921 vroeg hij voor deze syntheseweg een octrooi aan.

Methamfetamine is een kleurloze vluchtige lipofiele stof, die daardoor goed in staat is door de bloed-hersenbarrière te dringen en in vetweefsel te worden opgeslagen. Methamfetamine kan echter ook als wateroplosbaar ammoniumion aanwezig zijn. De aminestikstof heeft een p"K"=9,9 en zal dus in licht zure oplossingen geprotoneerd aanwezig zijn en zich daardoor ook makkelijk in zure celcompartimenten zoals mitochondriën of neurotransmittervesikels ophopen.

Methamfetamine werkt op catecholaminerge zenuwcellen, en vooral op dopaminebevattende cellen. De stof kan op verschillende manieren de cel binnenkomen: door actief en passief transport.

Methamfetamine vormt door zijn chemische overeenkomsten met catecholamines een substraat voor retentiemechanismen. Het wordt actief door dopamineplasma-membraantransporters en vesiculaire monoaminetransporters binnen de cel getransporteerd. Dit zijn transportereiwitten welke normaal voor de heropname van vrijgekomen dopamine geschikt zijn en onder andere bepalend zijn voor de dopamineconcentratie in de synapsspleet. De affiniteit van methamfetamine tot de transportereiwitten is 10 keer hoger dan voor amfetamine. Het passieve transportmechanisme is diffusie over het membraan heen.

Binnen de cel gaat methamfetamine verder de organellen met inbegrip van mitochondria en vesikels in. Hier verhoogt het de pH en verandert enzymactiviteiten. Van bijzonder belang is hierbij de verlaging van de MAO-activiteit in de mitochondria en inhibitie van catecholopslag in vesikels. Hierdoor wordt de neurotransmitterconcentratie in de cel verhoogd. De neurotransmitter bindt aan de naar binnen wijzende kant van de transportereiwitten en wordt in de synapsspleet getransporteerd. Het catecholamine bindt aan de postsynaptischen receptoren en oefent er zijn functie uit.

Door de verhoogde afgifte van catecholamines worden er zogenoemde vecht-vluchtreacties opgewekt. Typische effecten zijn:


Daarnaast werkt het middel als een sterk afrodisiacum.

Methamfetaminegebruikers ontwikkelen al heel snel een grote tolerantie. Verslaafden nemen gewoonlijk een 5 tot 6 keer hogere dosis in dan de LD50 voor iemand die het voor het eerst gebruikt. Hierdoor kunnen twee ernstige situaties optreden waarbij overlijden een mogelijk gevolg is. Ten eerste dienen abstinente gebruikers dezelfde dosis die eerder in een tolerante toestand normaal was toe. Omdat ze hun tolerantie hebben verloren kan een zo hoge dosis dodelijk zijn. Verder komt het vaak voor dat nieuwe gebruikers dezelfde dosis toedienen als ervaren gebruikers. Overlijden treedt op door oncontroleerbare hyperthermie, epileptische aanvallen, hypoxie en hart- en vaatstelselcomplicaties.

Bij methamfetamineverslaafden wordt bij de ontwenning anergie (afwezigheid van reactie) met dysforie en een stoornis aan mentale energie waargenomen. Deze symptomen zijn heviger dan van cocaïne en kunnen maanden aanhouden. Ook is psychose vaak gezien en een hoge vatbaarheid voor paranoia die jaren kan duren. Dit hangt waarschijnlijk niet samen met de neurotoxiciteit omdat ontwenning ook bij cocaïne, een nauwelijks neurotoxische stof, wordt waargenomen.

Chronisch misbruik van methamfetamine heeft een heel sterk effect op het metabolisme in de hersenen, vooral op de pariëtale schors, de thalamus en het striatum. In de pariëtale schors wordt een verhoogd metabolisme vastgesteld, terwijl in de thalamus en het striatum het tegendeel te observeren is. Dit werd ook in dierproeven bevestigd waarbij ratten chronisch aan methamfetamine werden blootgesteld. De neurotransmitter dopamine speelt hierbij een belangrijke rol.
Methamfetamine heeft een neurotoxisch effect op cellen van de middenhersenen, waardoor de afgifte van dopamine in het striatum wordt verlaagd en daardoor ook het metabolisme ervan. Omdat de thalamus het meeste dopamine uit het striatum ontvangt, wordt ook het metabolisme in de thalamus verlaagd, wat uiteindelijk leidt tot een onomkeerbare verslechtering van de fijne motoriek.
Zelfs na drie jaar onthouding is de dopaminebinding in de nucleus caudatus en het putamen verlaagd. De reden hiervoor is echter nog niet helemaal bekend. Het zou een reflectie van neuroadaptie of neurotoxiciteit kunnen zijn. Verder zou het verbruikspatroon voor het verschil verantwoordelijk kunnen zijn.
Het verhoogde metabolisme in de pariëtale schors is nog niet helemaal opgehelderd, echter blijkt uit onderzoek dat gliose (een verhoogd aantal gliacellen in een beschadigd deel van het centrale zenuwstelsel) ervoor verantwoordelijk kan zijn.

Er zijn twee modellen voor acute en chronische toxiciteit. Acute toxiciteit wordt bij dieren gesimuleerd met een toediening van ongeveer 4–5 mg/kg.
Men vermoedt dat bij acute blootstelling aan hoge methamfetamineconcentraties dopamine in het cytoplasma wordt geoxideerd. Hierdoor verliest het dopamine zijn werking. Verder opent het mitochondrion poriën waardoor calcium uittreedt en celdood optreedt.
Als methamfetamine chronisch wordt toegediend wordt met ongeveer 15 mg/kg/dag * 14 dagen wekt methamfetamine een verhoogde glutamaat-, dopamine-, calcium- en RONS-afgifte op. De apoptopische cascade begint en de cel sterft vervolgens.

Onafhankelijk van de manier hoe methamfetamine de cel binnenkomt, is de neurotoxiciteit van de productie van reactieven soortafhankelijk. Wanneer methamfetamine de cel binnenkomt en dopamine vrij zet, wordt deze geoxideerd (bij MAO of auto-oxidatie). De eruit voortkomende reactive oxygen species via HO en NO met necrotisch celdood als gevolg. Als methamfetamine in de cel en mitochondrien diffundeert (mogelijk door zijn lipofilie) verandert het er de elektrochemisch gradiënt. Het is dus mogelijk dat methamfetamine niet alleen door de productie van radicalen de neuronen doodt maar ook door mitochondria-afhankelijke inductie van de apoptotische cascade.

Om het concentreren van de stof te voorkomen wordt hij van het lichaam gebioactiveerd of gebiotransformeerd, en in een hydrofiele, makkelijk uitscheidbare stof omgezet, waardoor (in het geval van methamfetamine) uitscheiding via de nieren kan plaatsvinden. De halfwaardetijd is afhankelijk van de urine-pH en bevindt zich tussen 5-6 uur en 34 uur.

De biotransformatie van methamfetamine in de mens is grotendeels opgehelderd en in-vitrostudies met hepatocyten en in-vivo-onderzoek met ratten en cavia's geven een adequaat model om de processen die erbij betrokken zijn te beschrijven. Detoxificatie vindt meestal in twee fasen plaats.

Methamfetamine wordt vooral door p-hydroxylering, N-demethylering en bèta-hydroxylering door het enzym Cytochroom P450 Cyp2D6 gebiotransformeerd, waardoor de stof zijn lipofiele eigenschappen verliest en de excretie van methamfetamine verhoogt. Daarbij blijkt dat de biotransformatie van methamfetamine in p-hydroxymethamfetamine verzadigbaar is en de halfwaardetijd met toenemende methamfetaminetoediening sterk verhoogd wordt. Verder blijkt dat methamfetamine een negatief effect op de werking van het enzym, dat bij de eerste hydroxyleringsstap betrokken is, heeft en onomkeerbare schade kan veroorzaken.

Er zijn nog twee andere routes, waardoor methamfetamine wordt gemetaboliseerd. Deze blijken echter in de rat een belangrijkere rol te spelen dan in de mens. In de tweede pathway wordt methamfetamine in amfetamine en vervolgens in norefedrine, wat heel sterk op efedrine lijkt, en ten slotte ook in p-hydroxynorefedrine omgezet.

De derde pathway resulteert in het omzetten van methamfetamine in benzoëzuur. Daarbij wordt fenylaceton als intermediair gevormd.


</doc>
<doc id="382404" url="https://nl.wikipedia.org/wiki?curid=382404" title="Hepatische encefalopathie">
Hepatische encefalopathie

Hepatische encefalopathie ofwel leverencefalopathie wordt, zoals de naam ook zegt, veroorzaakt door ziekten van de lever (hepatisch - van de lever, enképhalos - hersenen, páthos - ziekte). Hepatische encefalopathie treedt op bij ernstig leverfalen, onder andere ten gevolge van cirrose. Waarschijnlijk is een verhoogd ammoniak gehalte de belangrijkste factor, hoewel andere afbraakproducten ook een rol kunnen spelen. Ammoniak wordt normaal gesproken in de lever omgezet tot ureum, dat weer in de nieren actief uitgescheiden wordt.

Klachten ontstaan geleidelijk en omvatten allerlei neuropsychiatrische verschijnselen zoals geestelijke achteruitgang tot verwardheid en desoriëntatie. Uiteindelijk kan zelfs een coma ontstaan.





In veel gevallen zullen zich maar een beperkt aantal symptomen voordoen en aldus zichtbaar zijn voor een eventuele behandelaar. In de praktijk komt hepatische encefalopathie het meest voor bij zware alcoholisten, bij wie de lever door het consumeren van alcoholische drank grotendeels is vernietigd. Andere oorzaken van hepatische encefalopathie zijn echter ook mogelijk, zoals ernstige hepatitis, vergiftigingen of verdringing van de lever door (uitzaaiingen van) kankergezwellen.

Een vermindering van eiwitten in het voedsel leidt tot minder te ontgiften aminozuren en minder ammoniakproductie, een van de voornaamste betrokken giftige stoffen. Er wordt dan een speciaal dieet en vaak medicatie voorgeschreven.

Een opvallend maar zeldzaam neurologisch verschijnsel is "flapping tremor" waarbij de vingers van een uitgestrekte hand op en neer kunnen gaan slaan. Bij hepatische encefalopathie wordt soms lactulose gegeven om in de darm de pH te verlagen, zodat de darmflora kan veranderen en er minder eiwit in ammoniak wordt omgezet. Ook een lichte eiwitbeperking in het dieet kan de hoeveelheid ammoniak reduceren.


</doc>
<doc id="382467" url="https://nl.wikipedia.org/wiki?curid=382467" title="Slaapmuts">
Slaapmuts

Een slaapmuts werd in de middeleeuwen gebruikt om de verspreiding van hoofdluizen tegen te gaan en voor het warmhouden van het hoofd gedurende de nacht. In de pruikentijd was de slaapmuts zeer populair, omdat men onder de pruik vaak geen of weinig haar had en de pruiken een broedplaats voor deze luizen waren.

De gepunte slaapmuts was meestal voorbehouden aan mannen: vrouwen droegen een ronde "slaaphoed", waarvan de stof om het hoofd gevouwen was. 

Door de centrale verwarming, betere isolatie en kennis over de behandeling van hoofdluis is de slaapmuts langzaam overbodig geworden.




</doc>
<doc id="382583" url="https://nl.wikipedia.org/wiki?curid=382583" title="Kolonie (biologie)">
Kolonie (biologie)

Een kolonie is in de biologie een groep van planten of dieren die tot dezelfde soort behoort en die "bij elkaar" wonen. In de microbiologie is een kolonie de populatie van cellen die is ontstaan doordat een enkele voorouder zich vermenigvuldigd (gedeeld) heeft. Het gaat bijvoorbeeld om een bacterie, die op een bepaald punt op een nestel-voedingsbodem ligt.

Bij planten wordt onder coenobium (mv: coenobia) een kolonie verstaan met een min of meer vast aantal cellen met weinig of geen specialisatie. Bij sommige soorten zijn de coenobia beweeglijk. Een voorbeeld is de alg "Volvox". Een voorbeeld van een niet-beweeglijk coenobia zijn de algen "Scenedesmus" en "Pediastrum".

Bij dieren onderscheiden we twee soorten koloniën:

De (eu)sociale insecten vormen per definitie een kolonie-met-koningin. Er is een hiërarchie met een vergaande taakverdeling, ook met betrekking tot de voortplanting. De koningin legt de eieren die een volgende generatie gaan vormen. (Bij mieren kunnen meer koninginnen in één nest diezelfde functie vervullen.) Buiten het verband van de kolonie kunnen individuen op lange termijn niet overleven.

In Afrika zijn twee soorten molratten die eveneens een kolonie-met-koningin vormen en eusociaal gedrag vertonen.

Er is een grote verscheidenheid mogelijk in zo'n kolonie-zonder-koningin.

Het Portugees oorlogsschip is een staatkwal die geen echte kwal is, maar een complexe kolonie van vier typen van poliepen: de pneumatofoor (met lucht gevulde poliepen), de tentakel- en verteringspoliepen, de spijsverteringspoliepen en de voortplantingspoliepen. De kolonie gedraagt zich als een individu.

Er zijn kolonies met veel sociale structuur, zoals bij de gorilla's: één mannetje is de baas.

Andere kolonies hebben weinig sociale structuur, zoals vleermuizen in een vleermuisgrot, broedkolonies van aalscholvers of roeken die bij elkaar in een groepje bomen nestelen.

Ook zijn er solitaire insecten die een kolonie vormen, zoals sommige wantsen en veel bladluizen. De schorzijdebij is een solitaire bij die toch in een kolonie bij elkaar wonen, maar elk in een eigen nestgang.

Het bij elkaar wonen is soms gewoon noodzakelijk wegens de beperkte ruimte die beschikbaar is. Bijvoorbeeld pinguïns die samen broeden op een eiland.
Vaak zijn er voordelen aan verbonden. De groep is minder kwetsbaar voor aanvallen van roofdieren. Warmte in een gemeenschappelijk slaapverblijf (vleermuizen), enz.

Door celdeling ontstaan uit een micro-organisme hoopjes micro-organismen, speciaal bij bacteriën en schimmels, die kolonies worden genoemd. Bij groei op een voedingsbodem ontstaan na enting koloniën, waarvan het aantal als kiemgetal wordt weergegeven.



</doc>
<doc id="382888" url="https://nl.wikipedia.org/wiki?curid=382888" title="Paardenstaart (haardracht)">
Paardenstaart (haardracht)

Een paardenstaart (vaak paardestaart of chevy genoemd) is een haardracht waarbij lang haar achter op het hoofd met een elastiekje of lint bijeengebonden wordt, zodat het haar enige centimeters naar achter steekt en daarna naar beneden hangt. In een variatie wordt een lint gebruikt om het haar op te binden dat door het lint heen naar beneden valt.

De opvatting van paardenstaart kan afhankelijk van het milieu en tijdperk zeer aan mode onderhevig zijn: Soms wordt een paardenstaart als truttig of simpel ervaren, andere keren juist als sexy of stijlvol.

Een paardenstaart wordt vooral door vrouwen gedragen, in mindere mate door mannen, maar bij mannen met lang haar is het samen met los haar de meest voorkomende haardracht.

Ten tijde van de Franken, Bourgondiërs, Visigoten, Ostrogoten en vele ander Germaanse stammen, droegen zij hun haren in een paardenstaart of gevlochten haren. Alleen de prinsen en koningen droegen hun haren lang tot op de schouders. De koningen droegen meestal een baard, ter verduidelijking van hun koninklijke status.

Ontharing door de vijand was voor hen een schande en vernedering. Na het scheren en geschoren worden, werden ze meestal in een klooster gezet.




</doc>
<doc id="383051" url="https://nl.wikipedia.org/wiki?curid=383051" title="Oefentherapie">
Oefentherapie

Oefentherapie is het teweegbrengen van spiercontracties en bewegingen van het lichaam, om zo het functioneren van een persoon te verbeteren zodat deze de activiteiten van het dagelijkse leven kan (blijven) uitvoeren.
Oefentherapie bestaat uit gerichte mobiliserende, stabiliserende, spierversterkende oefeningen en oefeningen en advies gericht op houdingscorrectie en het verbeteren van bewegingsgewoonten.
Oefentherapie wordt gegeven door Oefentherapeuten Cesar en Mensendieck en door fysiotherapeuten.

Hoewel de fysiotherapeut ook oefeningen geeft, en dit oefentherapie noemt, wordt bij fysiotherapie ook gebruikgemaakt van andere technieken en hulpmiddelen zoals massage, ultrageluid, tractie e.d. en wordt de oefentherapie vaak met behulp van fitnessapparatuur gegeven.

Hierin schuilt een wezenlijk verschil met de benadering door oefentherapeuten (Mensendieck en Cesar). Deze therapieën zijn een doe-het-zelf therapie bij uitstek waarbij in principe geen andere hulpmiddelen of apparaten nodig zijn.
Het grote verschil met de fysiotherapie is dat oefentherapie er op gericht is om inzicht te verkrijgen in de bewegingsklachten. Zodat door middel van een ander bewegingsgedrag, nieuwe of terugkerende klachten in de toekomst kunnen worden voorkomen. Dus naast het verhelpen van de klachten aan het bewegingsapparaat gaat er ook een preventieve werking uit van de oefentherapie.

De beroepsorganisatie van oefentherapeuten in Nederland is de Vereniging van Oefentherapeuten Cesar en Mensendieck (VvOCM).




</doc>
<doc id="383106" url="https://nl.wikipedia.org/wiki?curid=383106" title="Scharlakenrood">
Scharlakenrood

Scharlakenrood ("Van het Perzisch سقرلات saqerlât") is een rode kleur, tussen rood en oranje in. Het is roder dan vermiljoen. De wollen stof scharlaken werd vaak in deze kleur geverfd. Een veel gebruikte scharlakenrode kleurstof, karmijn, werd ontwikkeld door Cornelis Drebbel.

"Scharlaken (RGB : #FF2400)

Het emissiespectrum van strontium wordt als scharlaken beoordeeld. De emissielijnen van dit element liggen bij 640,8 nm, 650,4 nm, 687,8 nm en 707,0 nm. Om deze kleur wordt strontium veel in vuurwerk toegepast.

Een pigment dat scharlakenrood benadert is Sudanrood IV; dit is niet als kleurstof voor levensmiddelen toegestaan.

De kleur scharlakenrood was een huiskleur van Ferrari, tegenwoordig wordt een lichtere, frissere kleur gebruikt.

Paars of scharlaken is in wezen geen heraldische kleur maar zij wordt in de heraldiek wel toegepast, soms als natuurlijke kleur.



</doc>
<doc id="383162" url="https://nl.wikipedia.org/wiki?curid=383162" title="Carbamazepine">
Carbamazepine

Carbamazepine is een anti-epilepticum; een medicijn dat de verschijnselen van epilepsie onderdrukt. Het wordt ook voorgeschreven in de behandeling van patiënten met een bipolaire stoornis en trigeminusneuralgie. Het exacte werkingsmechanisme is onbekend.

Carbamezepine wordt in Nederland op de markt gebracht onder de namen: Carbamazepine, Carbymal en Tegretol. Er wordt gewaarschuwd voor mogelijke interactie met verschillende stoffen, waaronder alcohol en spierverslappers. Regelmatige bepaling van de bloedspiegels is aan te raden vanwege beïnvloeding van het metabolisme en serumspiegels van comedicatie (andere anti-epileptica en Theofylline).



1.Carbamazepine veroorzaakt inductie van de leverenzymen (CYP2C9, CYP3A en CYP1A2). 

2.Carbamazepine wordt voornamelijk zelf gemetaboliseerd door CYP3A4.

Door in de eerste drie maanden van de zwangerschap carbamazepine te gebruiken, wordt het risico op een open rug of gehemeltespleet bij het kind verhoogd. Ook kan het in lichte hoeveelheden in de moedermelk voorkomen, waardoor borstvoeding afgeraden wordt. Sommigen claimen dat het juist goed is, om de afkickverschijnselen te verminderen.

Dit geneesmiddel niet gebruiken bij:



</doc>
<doc id="383318" url="https://nl.wikipedia.org/wiki?curid=383318" title="2C-B">
2C-B

4-broom-2,5-dimethoxyfenethylamine of 2C-B is een psychedelische fenylethylamine die voor het eerst is gesynthetiseerd door Alexander Shulgin in 1974. Het is een van de meestvoorkomende designerdrugs in Europa en Australië. 2C-B wordt regelmatig in combinatie met andere illegale drugs gebruikt, met name MDMA. 2C-B wordt bovendien regelmatig aangetroffen bij analyse van MDMA-tabletten, waaruit blijkt dat vele MDMA-gebruikers zonder het te weten deze drug hebben ingenomen.

Er zijn van de stof enkele derivaten bekend, waaronder het hydrochloride (ontleedt bij 237°C), het hydrobromide (smelt bij 215°C) en het acetaat (smelt bij 208-209°C).

De effecten van 2C-B worden omschreven als een combinatie van MDMA/XTC en LSD maar zijn niet hetzelfde als de daadwerkelijke combinatie van deze middelen. Op eenzelfde wijze als MDMA, heeft het een remmend effect op het serotonine transport en in mindere mate beïnvloedt het ook de noradrenaline en dopamine transportereiwitten.

2C-B verhoogt de dopamineconcentratie en vermindert de concentratie dihydroxyfenylazijnzuur in de nucleus accumbens. Het heeft een dubbel effect op beweging, bij lage doses remt het en bij hoge doses stimuleert het juist beweging. 2C-B beïnvloedt de visuale perceptie mogelijk als een partiële antagonist van de 5-HT serotoninereceptor en/of de 5-HT serotoninereceptor. Dit is bij hallucinogene fenylethylamines een gebruikelijk werkingsmechanisme.

Op de waarneming heeft het subjectieve effecten lijkend op die van ayahuasca en "Salvia divinorum". Voor wat betreft de effecten op emotie, cognitie en beslisvaardigheid zijn deze vergelijkbaar met MDMA. Bovendien scoort 2C-B hoger dan amfetamine op plezier, sociale vaardigheden en sedatie en lager dan MDMA voor wat betreft psychosomatische onrust. Alexander Shulgin, autoriteit op het gebied van psychoactieve stoffen, beschreef dat 2C-B ook sensualiteit en seksualiteit vergroot. Totdat het aan het einde van de negentiger jaren in de meeste landen in de opiumwet werd opgenomen, werd 2C-B door de firma "Drittewelle" uit Leipzig (Duitsland) gefabriceerd en in smartshops onder de merknaam Nexus als afrodisiacum verkocht.

2C-B zou zowel emphatogene als psychedelische eigenschappen hebben. Over het algemeen worden de psychedelische eigenschappen van 2c-b als meer stuurbaar ervaren dan bij andere psychedelische middelen.

Sinds 1997 staat het middel in Nederland op lijst 1 van de Opiumwet. Het wordt nog illegaal verkocht in de vorm van (meestal kleine) pillen en soms poeder of capsules. Een gemiddelde orale dosering is tussen de 15 en 25 milligram.; een dosis van 8–10 mg heeft milde effecten. De orale werkingsduur van 2C-B is gemiddeld 2-7 uur. De nasale werkingsduur van 2C-B is gemiddeld 2-5 uur.

Consumptie vindt meestal thuis plaats, gevolgd door openlucht-locaties en in mindere mate gesloten ruimtes, zoals clubs. Belangrijkste redenen voor gebruik zijn experimenteren, psychonautisch, recreatief, spiritueel, en soms ook therapeutisch.

Het is chemisch verwant aan mescaline.

De Journal of Analytical Toxicology meldde in haar uitgave van september 1998 dat er weinig data bekend is over de farmacologische eigenschappen, metabolisme en toxiciteit van 2C-B. De dodelijke dosering van 2C-B is niet bekend. Er zijn geen sterfgevallen door overdosering van 2C-B bekend. Wel is er een geval van psychose en een van cerebrale vasculopathie bekend, beiden ontwikkelden zich binnen 48 uur na consumptie. Of in deze gevallen werkelijk (uitsluitend) 2C-B is ingenomen is onduidelijk. Ondanks de lage toxiciteit zijn er wel aanwijzingen dat de gevoeligheid voor de toxische effecten van 2C-B kan verschillen tussen personen. Ook hebben verwante drugs met een soortgelijk werkingsprofiel soms ernstige medische en psychiatrische gevolgen.



</doc>
<doc id="383334" url="https://nl.wikipedia.org/wiki?curid=383334" title="Methylone">
Methylone

Methylone is een analogon van MDMA (XTC). Het is ook wel bekend onder de naam explosion of bk-MDMA. De chemische naam is 3,4-methyleendioxymethcathinon.

Methylone is een stimulans. Het creëert gevoelens van euforie en energie vergelijkbaar als dat van MDMA (XTC). Chemisch gezien lijkt het daar ook erg op.

In 2004 werd het verkocht in smartshops in Nederland onder de naam explosion. Methylone valt onder de Geneesmiddelenwet.



</doc>
<doc id="383342" url="https://nl.wikipedia.org/wiki?curid=383342" title="Zelfmoordbrief">
Zelfmoordbrief

Een zelfmoordbrief(je) is een briefje dat door een persoon die zich het leven wil benemen (zelfmoord wil plegen), wordt achtergelaten. Op grond van onderzoek wordt aangenomen dat zo'n brief in ongeveer een derde van de gevallen geschreven wordt.

De meest voorkomende redenen om een zelfmoordbrief achter te laten, zijn:


Er zijn ook redenen om juist geen zelfmoordbrief achter te laten. De meest voorkomende zijn:


Een aantal beroemde personen hebben een zelfmoordbriefje achtergelaten. Een voorbeeld is de Britse auteur Virginia Woolf. Ook bij de zelfmoord van zanger Kurt Cobain werd een briefje aangetroffen.


</doc>
<doc id="383585" url="https://nl.wikipedia.org/wiki?curid=383585" title="Range of motion">
Range of motion

Range of motion (ROM) is de bewegingshoeveelheid die mogelijk is ter hoogte van een gewricht. Deze is individueel verschillend en wordt beïnvloed door factoren zoals leeftijd, geslacht, het al dan niet actief of passief bewegen.



</doc>
<doc id="383597" url="https://nl.wikipedia.org/wiki?curid=383597" title="Actief functie-onderzoek">
Actief functie-onderzoek

Actief functie-onderzoek is een onderdeel van het kinesitherapeutisch onderzoek. Uit dit functieonderzoek wordt globale informatie verkregen over :

Uitvoering: twee luiken
Men vraagt steeds een links / rechtsuitvoering. De therapeut(e) spreekt voldoende luid en articuleert goed.
Eventueel kan de therapeut(e) deze bewegingen voortonen. Dit is meestal duidelijker dan een (lange) uitleg (die bovendien vaak doorweven is met beroepsjargon). Indien beide ledematen tegelijkertijd kunnen bewogen worden (bv. elleboog) zullen eventuele dysfuncties nog meer opvallen.


</doc>
<doc id="383600" url="https://nl.wikipedia.org/wiki?curid=383600" title="Passief functie-onderzoek">
Passief functie-onderzoek

Passief functie-onderzoek is een onderdeel van het kinesitherapeutisch onderzoek (onderzoek naar het menselijk bewegingsapparaat), waarin de toestand van de klinisch niet-contractiele structuren door compressie of uitrekking onderzocht worden. Verder kan de lengte van de musculatuur worden beoordeeld. 
Dit onderzoek geeft informatie over :

Uitvoering:
Vanuit de nulstand worden de bewegingen om de aanwezige anatomische assen uitgevoerd en geregistreerd. In relevante gevallen worden ze vergeleken met de bevindingen van de actieve lokaal-anatomische bewegingen.
In een aantal gevallen worden de bewegingen uitgevoerd met het doel bepaalde structuren specifiek te provoceren (bijvoorbeeld menisci of ligamenten).

Om het eindgevoel deskundig te beoordelen is het nodig de beweging goed gedoseerd uit te voeren. De laatste bewegingsgraden dienen langzaam uitgevoerd te worden tot men de eerste weerstand voelt. Door de beweging nu met zeer weinig kracht, zacht door te voeren, ervaart men de kwaliteit van de slotremming (variërend van zacht tot elastisch tot hard). Het harde bot-op-bot-eindgevoel komt nog beter tot uiting indien de beweging eindstandig met wat grotere snelheid tot stand wordt gebracht. Door kennis van het specifieke eindgevoel van elk gewricht en door links en rechts te vergelijken, kan men informatie bekomen over het (al dan niet normaal) functioneren van dit deel van het bewegingsapparaat.
In het geval van functiestoornissen treedt er vaak een veranderd eindgevoel op: verhard, te zacht, abrupt, leeg, terugverend.

Soms wordt in het traject van de passieve bewegingsuitslag een weerstand ervaren. Dit is vaak een reflectoire reactie op pijn. 
Een ander type van weerstand is het intermitterend voorkomen van een hoogritmisch spastische reactie. 
Tot slot valt er nog te vermelden dat op mechanische basis de weerstand tijdens de passieve beweging kan veranderen als gevolg van momentane inklemmingen in een willekeurig bewegingstraject (bijvoorbeeld : trigger-finger).


</doc>
<doc id="383603" url="https://nl.wikipedia.org/wiki?curid=383603" title="Weerstandsonderzoek">
Weerstandsonderzoek

Bij weerstandsonderzoek, een onderdeel van kinesitherapeutisch onderzoek (onderzoek naar het menselijk bewegingsapparaat), ligt het accent van uitlokking op het musculotendinogene en neurogene apparaat. Men krijgt hierbij informatie over:

Vanuit de ruststand wordt de test isometrisch uitgevoerd met maximale contractiekracht. De weerstandstests worden isometrisch uitgevoerd om pijn, veroorzaakt door een aandoening van niet-contractiele elementen, uit te sluiten. Steeds wordt één spiergroep getest. De weerstand wordt zes tot acht seconden aangehouden. De test wordt driemaal uitgevoerd. De maximale waarde is de testuitslag.
interpretatie van de weerstandstest:


</doc>
<doc id="383771" url="https://nl.wikipedia.org/wiki?curid=383771" title="Diencephalon">
Diencephalon

Het diencephalon of de tussenhersenen is het deel van de hersenen, dat zich middenin bevindt. Het ligt precies tussen het telencephalon en het mesencephalon. 

De thalamus, de hypothalamus, de hypofyse, de pijnappelklier (epifyse) en de derde ventrikel worden tot het diencephalon gerekend.


</doc>
<doc id="384001" url="https://nl.wikipedia.org/wiki?curid=384001" title="Ozaena (aandoening)">
Ozaena (aandoening)

Ozaena of stinkneus is een aandoening die ontstaat bij een atrofische rinitis ("ICD-10" J31.0).

Een atrofische rinitis is een aanhoudende (chronische) infectie van het slijmvlies van de neus, waarbij het slijmvlies dunner wordt (atrofiëert) en verhardt. Hierdoor worden de neusholten wijder.

In de neus treden bloedingen op en er vormen zich korsten. Deze verspreiden een zeer onaangename geur. Een bacteriële infectie kan hierbij ook een rol spelen.
De zintuigcellen sterven af, waardoor de reukzin verloren gaat (anosmie). Hierdoor nemen de ozaenapatiënten zelf hun weerzinwekkende geur niet waar.


De behandeling heeft tot doel de korstvorming te verminderen en de onaangename geur weg te nemen.


</doc>
<doc id="384096" url="https://nl.wikipedia.org/wiki?curid=384096" title="Apraxie">
Apraxie

Apraxie is het onvermogen om complexe handelingen uit te voeren, die niet terug te voeren zijn op een parese, sensibiliteitsstoornissen, ataxie of bewustzijnsstoornissen.

In sommige gevallen kan de patiënt een complexe handeling wel imiteren nadat hij deze gezien heeft, maar kan vervolgens deze niet op commando uitvoeren op een later tijdstip. Een andere mogelijkheid is dat de patiënt onbewuste handelingen wél kan uitvoeren, maar bewúst ingezette bewegingen niet. Verstoorde articulatie komt vaak voor bij apraxie.
"Apraxie" kan zich ook beperken tot één enkel lichaamsdeel (bv. "tongapraxie").
"Apraxie" komt voor als symptoom van verschillende ziektebeelden en stoornissen, zoals: syndroom van Rett, mentale retardatie, organische stoornissen en organische psychosyndromen.


</doc>
<doc id="384309" url="https://nl.wikipedia.org/wiki?curid=384309" title="Decorumverlies">
Decorumverlies

Decorumverlies wordt beschreven als een symptoom in bepaalde ziektebeelden, waarbij de zieke gedrag vertoont dat niet aan de sociale omgeving van dat moment is aangepast. "Decorum", dat staat voor 'welvoeglijkheid' en 'fatsoen', wordt in de medische wereld vooral gebruikt als term voor 'het zich in bepaalde omstandigheden passend weten te gedragen' (het is niet volledig synoniem van etiquette, dat meer slaat op 'regels in de sociale omgang').

Bij decorumverlies gaat het om onaangepast gedrag, waarbij de patiënt zich niet realiseert dat de gedraging(en) onacceptabel zijn in normale omstandigheden. Het is een vaak voorkomend beeld bij, onder andere, de ziekte van Alzheimer.

Decorumverlies moet echter niet verward worden met wat in de psychiatrie grensoverschrijdend gedrag wordt genoemd. Hierbij is de patiënt zich wel degelijk rationeel bewust van het onaangepaste karakter van zijn gedrag, alleen ontbreekt hem doorgaans de reguliere emotie of remming daarbij. Dit komt onder meer voor bij bepaalde persoonlijkheidsstoornissen.


</doc>
<doc id="384351" url="https://nl.wikipedia.org/wiki?curid=384351" title="Jaliefgevoel">
Jaliefgevoel

Het jaliefgevoel (Amerikaans Engels "compersion" of Brits Engels "frubbly") is een gevoel van gelukzaligheid, dat een mens ervaart wanneer hij ziet dat een geliefde gelukkig is met een andere geliefde. 

Het is een vorm van empathie. Men voelt zich gelukkig, omdat men ziet dat zijn of haar geliefde gelukkig is. Jaliefgevoel is iets anders dan voyeurisme, ofwel de erotische opwinding, die een mens ervaart bij het zien van één of meer personen die seks hebben. Men kan zich bijvoorbeeld jalief voelen, wanneer diens partner de volgende ochtend thuiskomt na een heerlijke nacht met een andere geliefde en men hem of haar ziet stralen. Het jaliefgevoel wordt heftiger ervaren, wanneer het voelen van liefde voor de partner samengaat met het gevoel van seksuele extase. Bijvoorbeeld wanneer men ziet dat diens partner geniet van het bedrijven van de liefde met iemand anders.

Jaliefgevoel wordt beschouwd als een tegenhanger van jaloezie. Jaloezie is een gevoel dat voortkomt uit de emotie angst. Jaliefgevoel is een gevoel dat voortkomt uit de emotie liefde of empathie. Jaloezie en jalief zijn gedragingen op emoties en zijn elkaars tegengestelden. Het jaliefgevoel is het resultaat van een innerlijk groeiproces en wordt pas bereikt wanneer men zelf helemaal goed in zijn of haar vel zit en men vanuit het hart blij kan zijn dat de partner ook liefde ervaart met iemand anders.

De Amerikaanse termen "compersion" en "compersive" zijn voor het eerst gebruikt in de zestiger jaren door de Kerista Commune in San Francisco. Leden van deze commune beoefenen polyfidilitie in de praktijk. Het jaliefgevoel is nauw verbonden met polyamorie. 

Het jaliefgevoel wordt beschreven in het boek "Ik hou van twee mannen" van Ageeth Veenemans. 


</doc>
<doc id="384408" url="https://nl.wikipedia.org/wiki?curid=384408" title="Broeders van Liefde">
Broeders van Liefde

De Broeders van Liefde (Latijn: "Fratres Caritate") is een rooms-katholieke congregatie van pauselijk recht die op 28 december 1807 door kanunnik Petrus Jozef Triest (1760 - 1836) als de "Hospitaalbroeders van de H. Vincentius" gesticht werd, aanvankelijk om zorg te dragen voor een groep bejaarden in de Bijloke in Gent.

Vanaf 1815 legden de broeders zich toe op de zorg voor geesteszieken en werd dit in de loop der jaren hun hoofdactiviteit. De congregatie groeide uit tot een organisatie met vestigingen in 26 landen (België, Roemenië, Ierland, Verenigd Koninkrijk, Oekraïne, Italië, Indonesië, Japan, Filipijnen, India, Pakistan, Sri Lanka, Papoea-Nieuw-Guinea, Canada, Verenigde Staten, Peru, Brazilië, Congo-Kinshasa, Rwanda, Burundi, Zuid-Afrika, Tanzania, Ivoorkust, Kenia en Vietnam).

De patroonheilige van de congregatie is de H. Vincentius a Paulo. Haar hoofdzetel bevond zich tot in 1967 in Gent en werd dat jaar overgeplaatst naar Rome. Sinds 2000 is Br. René Stockman de elfde Generale Overste.

Enkele mijlpalen in de geschiedenis van de congregatie van de Broeders van Liefde zijn de volgende stichtingen:

Voor het interne leven van de Congregatie waren de volgende gebeurtenissen belangrijk:

Binnen de hiërarchie van de Congregatie is steeds een hoofdrol van leiding geven, initiatief nemen en stimuleren gespeeld door de generale overste. Dit waren opeenvolgend:

De congregatie is internationaal opgedeeld in vier provincies, die elk een aantal regio's tellen, waarbinnen de werking is georganiseerd. Het hoofdbestuur resideert in Rome, waar het in de gebouwen van de congregatie ook gastvrijheid verleent aan het Belgisch College te Rome.


De Belgische, "Sint-Vincentiusregio" bevat naast België ook Roemenië en Oekraïne. In deze regio wonen en werken ongeveer 200 broeders. De regio is actief op congregationeel (kerk) en apostolaatsvlak (wereld).

In België zijn de Broeders van Liefde op congregationeel vlak actief in kleine leefgemeenschappen en proberen hun spiritualiteit te beleven in onderlinge liefde en in liefde voor God en voor hun medemens. De meeste van het dertigtal kloosters zijn verbonden aan een school, een psychiatrisch of orthopedagogisch centrum of een ander initiatief. De broeders hebben er veelal een taak als verantwoordelijke, medewerker of vrijwilliger.

Deze activiteiten worden georganiseerd vanuit De Broeders van Liefde VZW.

In België zijn de Broeders van Liefde op pastoraal vlak vooral actief in drie grote sectoren:

Deze activiteiten worden georganiseerd vanuit Provincialaat der Broeders van Liefde VZW en Œuvres des Frères de la Charité ASBL.

Verder besteden de Broeders van Liefde ook grote aandacht aan nieuwe noden in de samenleving en wil een antwoord bieden voor nieuwe noodsituaties. 

Deze activiteiten worden georganiseerd vanuit Deus Caritas Est VZW.

Ook zijn er nog een reeks kleinschalige opvang- en begeleidingsinitiatieven voor specifieke doelgroepen, bijvoorbeeld in het:

Ook wordt aan vorming, onderzoek en onderwijs veel aandacht besteed door de Broeders van Liefde, en dit in samenwerking met universitaire instellingen in binnen- en buitenland, bijvoorbeeld:

De Broeders van Liefde leven en werken vanuit een eigen en specifieke spiritualiteit en proberen een antwoord te geven op actuele noden. Het kind, de jongere of de volwassene die opvoeding en zorg nodig heeft, staat altijd centraal.

Het bedrijfsblad van de Broeders van Liefde in Vlaanderen heet Dichtbij. In Wallonië heet dit Approches.

De Broeders van Liefde zijn sinds 1894 actief in Nederland. Het domein 'De Heihoef' in Stratum werd toen gekocht van de paters Redemptoristen, waar een pensionaat werd geopend dat sinds 1898 'Eikenburg' heet. Vervolgens werd in 1907 een psychiatrische inrichting te Venray begonnen. In 1914 openden zij een soortgelijke inrichting te Noordwijkerhout.

Vanaf 1924 werden scholen opgericht in Tilburg, Kaatsheuvel, Roermond, Nijmegen, Den Haag en Etten-Leur.

In 1934 werd Nederland een zelfstandige provincie die los van België kwam te staan. In 1949 werden de 
Broeders van de Heilige Norbertus van Elshout opgenomen in de congregatie.

Tegenwoordig zijn de Broeders vooral actief in Eindhoven, Roermond, en Etten-Leur.

Hoewel de Broeders van Liefde in oorsprong geen missionerende congregatie waren, werd in 1911 toch een traditie ingeluid door vijf broeders naar het toenmalige Belgisch-Kongo te sturen, meer bepaald naar Lusambo. Naderhand gingen ze eveneens naar Rwanda en Burundi, en vanaf 1928 naar Transvaal in Zuid-Afrika.
In 1929 trokken enkele broeders, voornamelijk Nederlanders, naar Indonesië, en in 1936 naar India, waar ze gedurende een tiental jaren actief waren.

In 1967 werd de NGO Caritate Aegrorum Servi (Caraes) VZW opgericht, met als doel de Belgische initiatieven van de Broeders van Liefde in de ontwikkelingslanden te ondersteunen. Het eerste concrete doel was hulp te bieden in het psychiatrische ziekenhuis te Ndera in Rwanda.

Er kwam weldra vraag om ook andere initiatieven te ondersteunen. Het werken met een gestructureerde vzw (NGO) voor ontwikkelingssamenwerking (met erkenning vanwege de Belgische overheid sinds 1978) bleek immers een werkbare formule. De activiteiten werden met de jaren geografisch uitgebreid tot 16 landen: 

De projecten van Caraes worden gefinancierd door eigen middelen (giften), aangevuld met overheidssubsidies. In België kwamen die van deDirectie Generaal voor Ontwikkelingssamenwerking van de federale overheid (DGOS), de Vlaamse Gemeenschap, provinciale en gemeentelijke overheden. ER wordt ook samengewerkt met andere organisaties, zoals Memisa, DMOS, Protos, Alians, Foncaba, Handicap International, Caritas Internationalis, RET, Volens, CBM, Misereor en vele andere… In België ondersteunt Caraes het Platform Handicap en Ontwikkelingssamenwerking en is het lid van de Vlaamse NGO-koepel Coprogram.

Doorheen de jaren evolueerde de werking van louter materiële en financiële hulp naar uitbreiding met het ter beschikking stellen van personen (vrijwilligers en coöperanten). De klemtoon kwam te liggen op vorming en opleiding van lokale medewerkers, die de toekomst zijn voor de lokale hulpverlening.

Caraes ondersteunt aldus de drie hoofddomeinen waarin de Broeders van Liefde deskundig zijn: onderwijs en opleiding, orthopedagogische zorg en geestelijke gezondheidszorg.

Sinds 1996 hebben de Broeders van Liefde consultatieve status bij de Economische en Sociale Raad van de Verenigde Naties. Ze gebruiken deze status om in dialoog te treden met de wereldwijde gemeenschap o.a. omtrent het lenigen van de materiële, spirituele en psychologische noden van kansarmen.

In hun communicatie met de structuren van de Verenigde Naties vragen de Broeders van Liefde aandacht voor de zorg voor verworpen, uitgestoten of ondergewaardeerde mensen: vluchtelingen, straatkinderen, personen met een mentale of andere handicap, laaggeschoolden, enz.

In 1979 opende de Congregatie het Centre Neuro-Psychiatrique Kamenge (CNPK).

In 2011 werd een tweede psychiatrisch centrum gebouwd in Gitega, de tweede grootste stad van het land. De Belgische overheid (DGD) financierde een groot deel van het nieuwe gebouw via Caraes. Een kleine hospitalisatie-eenheid voor 16 patiënten werd in gebruik genomen.

In december 2011 sloten de abdij van Averbode en de Broeders van Liefde een samenwerkingsakkoord voor de ontwikkeling van geestelijke gezondheidszorg in India, meer bepaald voor de psychiatrische zorgverlening in het rehabilitatiecentrum Shanthi Bhavan dat deel uitmaakt van de Shanti Charitable Society. Indische Broeders van Liefde namen de begeleiding op zich van de psychiatrische patiënten in Santhi Bhavan (Calicut), terwijl een Broeder van Liefde verantwoordelijk werd voor de training van medewerkers in de geestelijke gezondheidszorg in Ranchi, Karaikudi en Calicut.

In 2008 werd de Congregatie actief in Ethiopië, met een vormingsgemeenschap in Addis Adeba.

Op vraag van de Ethiopische overheid, de Ethiopische Katholieke Kerk en de Ethiopische NGO ’National Initiative for Mental Health’ nam de Congregatie in december 2011 het management van het Gefersa Centrum over. Dit centrum, in de buurt van de hoofdstad gelegen, is vernieuwd en biedt plaats voor 200 patiënten. Het is het enige psychiatrische ziekenhuis in dit land met 85 miljoen inwoners, naast dat van Addis Abeba.

De Congregatie stelt zich tot doel van het Gefersacentrum een voorbeeldvoorziening te maken op het vlak van behandeling en genezing van de patiënten. Dezelfde voorbeeldfunctie wil bereikt worden wat betreft opleiding en onderzoek. Tevens wil het centrum als inspiratiebron fungeren voor gelijkaardige initiatieven in Ethiopië. In januari 2013 konden de patiënten hun intrek nemen in nieuwe gebouwen.
In 1998 onderzochten de Broeders van Liefde voor het eerst hoe zij in Tanzania een organisatie voor geestelijke gezondheidszorg konden oprichten. Men begon met een ambulante opvang van geesteszieken in Maendeleo, gevolgd door een opvang voor chronische geesteszieken in Marumba. Vervolgens werd besloten een nieuw centrum op te richten in Kasaka. Een domein van 40 ha werd door de lokale overheid afgestaan. De nieuwe gebouwen van het psychiatrisch centrum werden op 12 december 2012 ingehuldigd.




</doc>
<doc id="384795" url="https://nl.wikipedia.org/wiki?curid=384795" title="Vaatchirurgie">
Vaatchirurgie

"Vaatchirurgie"' is een medisch specialisme dat zich bezighoudt met de bloedcirculatie in het menselijk lichaam. Vaatchirurgie wordt uitgevoerd door een vaatchirurg en behelst de behandeling van bloedvaten. Deze behandeling kan bestaan uit een lifestyle of een medicamenteuze interventie, een operatieve of een endovasculaire ingreep, zoals een percutane transluminale angioplastiek (ook wel Dotter genoemd). Ook een combinatie van deze vier modaliteiten is mogelijk. De vaatchirurg streeft naar een zo'n minimaal invasieve mogelijke interventie rekening houdende met maximale doelmatigheid.

Een belangrijk deel van de vaatchirurgie bestaat uit de behandeling van arteriosclerotische afwijkingen van de bloedvaten door middel van vaattransplantaties. 

Voor de transplantatie van aders kan gebruik worden gemaakt van (een gedeelte van) een ader van de patiënt zelf, als dat stukje ader elders gemist kan worden.
Bij transplantatie van een slagader moet meestal van een kunststof vaatprothese gebruikgemaakt worden, soms is ook een stuk normale eigen ader mogelijk. 

Als bijvoorbeeld de aorta en de splitsing daarvan in de twee grote bekken slagaders moeten worden vervangen, wordt dit meestal een broekprothese genoemd, hiervoor wordt een kunststof prothese gebruikt.



</doc>
<doc id="385036" url="https://nl.wikipedia.org/wiki?curid=385036" title="Zeefbeen">
Zeefbeen

Het zeefbeen of os ethmoides is een van de aangezichtsbeenderen. Het is in de neus gelegen, onder het voorhoofdsbeen, boven de vomer en voor het wiggenbeen.

Het bot heeft een aantal flinterdunne uitsteeksels, welke in de neus gelegen zijn. Hiertussen zitten holten, de zeefbeencellen. Deze dienen om de ingeademde lucht in de neus te verwarmen, te bevochtigen en te zuiveren.

In de achterzijde van het bot zitten vele gaatjes. Hierdoor lopen de vele reukzenuwen naar de hersenen.

Het horizontale deel van het zeefbeen wordt ook wel zeefplaat genoemd.

Os ethmoides is een vertaling van het Oudgrieks ἠθμοειδἐς ὀστοῦν "ethmoeidés ostoun", een begrip dat in de oudheid voorkomt bij de Romeinse arts Galenus, met de letterlijke betekenis "zeefachtig" (ἠθμοειδής) "been" (ὀστοῦν), afgeleid van ἠθμός "ethmós", zeef.

Naast de schrijfwijze "os ethmoides" komt men ook "os ethmoidale" tegen. Deze schrijfwijze is echter volgens sommigen af te keuren. Het is een bijvoeglijk naamwoord dat bestaat uit een Oudgrieks hoofddeel en een Latijnse uitgang (-ale).


</doc>
<doc id="385116" url="https://nl.wikipedia.org/wiki?curid=385116" title="Jan Siebenga">
Jan Siebenga

Jan Siebenga, (Sorremorre, 7 juni 1903 - 21 augustus 1987) werd geboren in de omgeving van het Friese Akkrum als boerenzoon, na de lagere school en de HBS doorlopen te hebben, ging Jan studeren aan de Faculteit der Diergeneeskunde te Utrecht. In 1928 begon hij als zelfstandig veearts in Oldeberkoop.

Jan Siebenga was als veearts na een korte inwerkperiode al snel een zeer geziene deskundige onder de boeren en had spoedig hun vertrouwen gewonnen.

Doordat de Duitse volontair Wilhelm Blendinger in 1934 enkele maanden stage bij Siebenga liep, werd hij op de hoogte gebracht van de resultaten van kunstmatige inseminatie bij rundvee. In Rusland was het de beroemde professor Elie Ivanov, die al voor 1900 met deze materie was begonnen. Met de tekeningen die men van de hiervoor benodigde instrumenten had gemaakt, werden deze ook in Oldeberkoop vervaardigd.

Nadat Siebenga zelf een stier had aangeschaft, werden de eerste koeien bevrucht. Het eerste KI-kalf werd geboren op 5 december 1935 op het bedrijf van Jan Werner in Elsloo. Al stonden in het begin de stierenfokkers nogal negatief tegenover deze nieuwe methode, door verdunning van het sperma konden er namelijk veel meer koeien bevrucht worden.

Dit zou dan betekenen dat er minder dekstieren nodig waren. Doch de voordelen waren veel groter, overdraagbare dekziektes werden voorkomen, van goed verervende stieren kwamen veel meer nakomelingen. De KI bracht de gehele veefokkerij, snel op een hoger niveau, wat ook de export van het Nederlandse Rundvee ten goede kwam.

Al spoedig werd Siebenga's succes ook in het buitenland bekend en kwamen van diverse buitenlandse Universiteiten professoren een bezoek brengen aan de praktijk van inmiddels Doctor Jan Siebenga.
Zelf bracht hij in het kader van een onderzoek een bezoek aan de vermaarde professor John Hammond in Cambridge. Deze ontwikkelde zich na de door Siebenga's gegeven colleges met zijn medewerkers tot de KI-pioniers van Engeland.

Ook werd van de Oldeberkoopster ki-stier sperma ingebracht bij de Engelse koe Terling Torch 36, van de beroemde stal van Lord Rayleigh en zo ontstond "the first international test cube calf from Oldberkoop to Cambridge" zoals de Boston Post schreef.

Vanuit de Verenigde Staten bracht professor Fred MacKenzie van de Universiteit van Missouri een bezoek. Hij was zodanig onder de indruk van de mogelijkheden door middel van KI, dat hij bij terugkeer in de Verenigde Staten een overheidssubsidie aanvroeg voor verder onderzoek en hiervoor 125.000 dollar ter beschikking kreeg.
Ook in Italië had Siebenga meegeholpen de KI een opstart te geven, wat in 1948 resulteerde in een uitnodiging om zitting te nemen in het Erecomité van een Wereldcongres over Kunstmatige Bevruchting aan de Universiteit te Milaan.

In 1949 vestigde Doctor Jan zich als veearts in Gramsbergen, waar hij weldra door zijn ruime kennis en goede omgangsvormen met mens en dier een respectabele praktijk wist op te bouwen.
De boeren zeiden van hem, 'hij kijkt dwars door een koe heen'. Men noemde hem wel een tweede Dokter Vlimmen. Zijn pioniersarbeid voor de KI heeft ertoe bijgedragen, dat het heden ten dage wereldwijd wordt toegepast bij vele diersoorten en mede daardoor ook van de betere vaderdieren meer afstammelingen zijn te verwekken.
Dit wordt alom gewaardeerd. Te denken valt niet alleen aan de veefokkerij, doch ook in de paardenfokkerij wordt het zeer veel toegepast. Beide takken van fokkerij zijn hierdoor van internationaal belang geworden.
Zijn leven en werken heeft hij in enkele boeken zelf op zeer humorischtische wijze beschreven. Ook was hij medewerker aan diverse landbouwtijdschriften betreffende diergeneeskunde met vaak heel praktische tips.



</doc>
<doc id="385133" url="https://nl.wikipedia.org/wiki?curid=385133" title="Tongbeen">
Tongbeen

Het tongbeen (Latijn: "os hyoideum") is een botje gelegen in het gebied van de hals. 

Het botje heeft bij de mens de vorm van een hoefijzer. In tegenstelling tot andere menselijke botten heeft het tongbeen geen directe verbinding met een ander bot. Het bot bestaat uit een hoofdlichaam in het midden en verder uit hoorns: bij mensen aan iedere zijde een lange tak achteraan, de "cornu majus", en een kort uitsteeksel vooraan, de "cornu minus". Het tongbeen ontwikkelt zich uit de tweede en derde "arcus pharyngei". Het is homoloog aan de tweede en derde kieuwboog van meer basale vissen. Bij de verschillende groepen Amniota kan het tongbeen een zeer afwijkende en complexe vorm hebben met meerdere hoornparen en soms een lang uitsteeksel naar voren om de tong te ondersteunen. Er is dan sprake van een heel tongbeenapparaat. Vaak fossiliseert het bot slecht.

Twee soorten spieren hechten aan het tongbeen: de bovenste en de onderste tongspieren.

De bovenste tongspieren (zijnde de m. geniohyoideus, de m. mylohyoideus, de m. stylohyoideus en de m. digastricus) zijn aangehecht aan het tongbeen en de onderkaak en hebben de volgende vier functies:

De onderste tongspieren (de m. thyrohyoideus, m. sternohyoideus en de m. omohyoideus) liggen tussen het tongbeen en het sleutelbeen en de ribbenkast en hebben de volgende twee functies:

"Os hyoideum" is een vertaling van Oudgrieks ὑοειδής ὀστοῦν, "huoeidés óstoun", "Y-vormig bot", een benaming die voorkomt bij onder andere de Griekse arts Galenus. De naam wordt meestal verklaard uit het feit dat de hoefijzervorm van het tongbeen overeenkomt met de vorm van de Griekse letter Υ/υ.


</doc>
<doc id="385161" url="https://nl.wikipedia.org/wiki?curid=385161" title="Hersenvliezen">
Hersenvliezen

De hersenvliezen of meninges zijn structuren, die tussen de schedel en de cortex cerebri gelegen zijn en doorlopen om de kleine hersenen, de hersenstam tot aan het einde van het ruggenmerg in de onderrug. De hersenvliezen bevatten veel zenuwuiteinden, waardoor men deze wel voelen kan.

Er zijn drie hersenvliezen onderscheiden. Van buiten naar meer naar de hersenenstructuren:


Het harde hersenvlies ligt in principe direct en overal tegen de schedel. Dit vlies bestaat uit twee lagen: de "periostale laag" en de "meningeale laag". De periostale laag vormt een geheel met het botvlies van de schedel. De meningeale laag is aan de kant van de hersenen gelegen. Tussen de twee lagen liggen op een aantal plaatsen bloedbanen. 
Er zijn drie inkepingen van het harde hersenvlies te onderscheiden: de falx cerebri, falx cerebelli en het tentorium cerebelli. Deze lopen respectievelijk van voorhoofd naar achterhoofd tussen de linker en rechter hersenhelften tot de hersenbalk en in het achterhoofd tussen de grote hersenen en de kleine hersenen.

Het spinnenwebvlies volgt in principe het harde hersenvlies. Dit vlies is aanmerkelijk dunner.

Het zachte hersenvlies is een zeer dun hersenvlies. Deze volgt de oppervlakte van de hersenen en het ruggenmerg. Tussen dit vlies en het spinnenwebvlies ligt een ruimte: de subarachnoïdale ruimte.

Bij een ontsteking van de hersenvliezen, spreekt men van een hersenvliesontsteking (Latijn: "meningitis").


</doc>
<doc id="385216" url="https://nl.wikipedia.org/wiki?curid=385216" title="Somiet">
Somiet

Een somiet (van het Grieks σῶμα = lichaam) is een term uit de biologie die gebruikt wordt voor een onderverdeling van het lichaam in segmenten bij verscheidene diergroepen.
Bij gewervelden (stam Chordata) zijn somieten paarsgewijze blokken mesoderm die in een dubbele rij liggen gerangschikt, langs de neurale buis en het notochord van het embryo in wording. Het zijn tijdelijke structuren die later de wervelkolom, de ribben, een deel van de huid en de rugspieren (dorsale spieren) zullen vormen.

Het lichaam van geleedpotigen (stam Arthropoda) is onderverdeeld in talrijke segmenten, somieten of ook soms metameren genaamd. Deze somieten worden gewoonlijk in tagmata gegroepeerd. 

De indeling in tagmata kan verschillen tussen de onderstammen van de geleedpotigen. Bij Trilobitomorpha spreken we van cephalon, thorax en pygidium, bij Hexapoda zijn dat respectievelijk kop, thorax en abdomen, terwijl we bij Crustacea van kop, pereon en pleon spreken.

De afzonderlijke segmenten van deze tagmata kunnen al dan niet vergroeid zijn met elkaar. Een kopschild ontstaat uit het samengroeien van de bovenste (dorsale) delen van de kopsomieten. Een carapax is een gelijkaardige vergroeiing waarbij de fusie van de somieten vaak ook de onderste (ventrale) delen behelst en ook enkele thoracale somieten kan omvatten.


</doc>
<doc id="385701" url="https://nl.wikipedia.org/wiki?curid=385701" title="Seta">
Seta

Een seta of borstel (van het Latijn "saeta" = borstel, meervoud setae) is een beschrijvend morfologische term in de biologie voor een stijve, maar toch buigzame, haarvormige structuur. De term wordt zowel gebruikt bij morfologie en anatomie van micro-organismen, planten en dieren.



</doc>
<doc id="385722" url="https://nl.wikipedia.org/wiki?curid=385722" title="Hersenvocht">
Hersenvocht

Het hersenvocht, ook wel hersenruggenmergsvocht, liquor cerebrospinalis of verkort liquor genoemd, is de waterige vloeistof die zich in en om de hersenen en het ruggenmerg bevindt. De hoofdfunctie hiervan is schokdemping en bescherming van hersenen en ruggenmerg. Een nevenfunctie is transport van voedingstoffen en afvoer van afvalstoffen.

Naast het hersenvocht tussen de hersenvliezen, is er een aantal ventrikelstelselstructuren ìn de hersenen gevuld met hersenvocht:

De aanmaak van hersenvocht vindt plaats door filtratie van bloed in de plexus chorioides. Deze is onder andere in de zijventrikels gelegen. Vanaf hier stroomt het via het foramen van Monro naar de derde ventrikel, om vervolgens via het aquaduct van Sylvius in de vierde ventrikel en het centrale kanaal terecht te komen. Vanuit hier stroomt het door het foramen van Luschka en het foramen van Magendie. Dan komt de vloeistof in de ruimte tussen het spinnenwebvlies en het zachte hersenvlies, de subarachnoïdale ruimte. Uiteindelijk belandt het hersenvocht boven in de schedel, in de sinus sagittalis superior, waar het door cellen wordt opgenomen. Deze cellen worden de granulationes arachnoideae of granula meningica genoemd. Na opname wordt het vocht weer door het bloed opgenomen.

Per etmaal wordt ongeveer 500 milliliter hersenvocht aangemaakt en heropgenomen bij een druk die normaal tussen de 7 en 20 cm HO bedraagt. De liquorcirculatie zelf bevat 150 ml, wat betekent dat al het hersenvocht drie keer per dag wordt ververst. De druk in het cerebrale veneuze vaatbed is 40-50 mm waterdruk lager dan die in de liquor. Een veneuze afvoerbelemmering door een verkeerde houding zorgt voor minder afvoer van liquor door de verhoogde veneuze druk, hierdoor stijgt de intracraniële druk. Om deze reden wordt bij mensen met hydrocefalus het hoofd vaak in 30 graden gelegd om zo een optimale veneuze afvoer te bewerkstelligen.

De chemische samenstelling van liquor weerspiegelt voor een groot deel die van bloedplasma, maar bevat veel minder eiwitten. Een eiwit dat eigenlijk alleen in liquor voorkomt is bèta-2-transferrine. Het kan bepaald worden om van een onbekend vocht aan te tonen dat het liquor is.
Bij bacteriële meningitis vindt men ontstekingscellen en bacteriën in de liquor; bij een waterhoofd is de afvoer van liquor belemmerd. Liquor wordt voor diagnostische doeleinden verkregen door het uitvoeren van een lumbale punctie.



</doc>
<doc id="385822" url="https://nl.wikipedia.org/wiki?curid=385822" title="Flagellum (geleedpotigen)">
Flagellum (geleedpotigen)

Een flagellum of flagel (meervoud flagella) is bij geleedpotigen een onderdeel van de antenne.

Bij peracaride kreeftachtigen is dit het gesegmenteerde uiteinde van de eerste antenne of de tweede antenna. Die eerste antenne bezit meestal een hoofdflagellum en een accessorische flagellum.

Het woord is afgeleid van het Latijn: "flagellum" = gesel, zweep

Zweepstaartje


</doc>
<doc id="386026" url="https://nl.wikipedia.org/wiki?curid=386026" title="Adriaan van Royen">
Adriaan van Royen

Adriaan van Royen (Leiden, 11 november 1704 - aldaar, 28 februari 1779) was een Nederlandse arts en botanicus.

Van Roijen, lid van de familie Van Roijen, werd aan de Leidse universiteit onderwezen in de botanie en de geneeskunde door Herman Boerhaave. In 1728 studeerde Van Royen af als arts. In 1729 begon hij als lector met onderwijs te geven in de botanie. In 1730 werd hij aangesteld als directeur van de Hortus botanicus Leiden als opvolger van Boerhaave. In 1732 werd hij aangesteld als gewoon hoogleraar in de botanie en de geneeskunde. Tot 1754 bleef hij hoogleraar in de botanie en directeur van de Leidse hortus, waarna hij werd opgevolgd door zijn neef David van Royen, de zoon van zijn oudere
broer David van Royen, secretaris van de curatoren van de Leidse universiteit. Tot 1775 bleef hij nog wel hoogleraar in de geneeskunde. In 1742, 1758 en 1770 werd Van Royen tijdelijk aangesteld als rector magnificus van de Leidse universiteit.

In 1736 werd de oppervlakte van de Leidse hortus van 2230 m² uitgebreid naar 7165 m² om te kunnen concurreren met de horti van Amsterdam en Utrecht en hun opleidingen in de botanie en geneeskunde. Voor deze uitbreiding werden meerdere huizen aangekocht en vervolgens afgebroken om plaats te maken voor beplanting. Tevens werd in 1736 in de hortus een lotusboom ("Diospyros lotus") aangeplant, die er heden ten dage nog steeds staat. Tussen 1740 en 1744 werd naar een ontwerp van Daniël Marot de Oranjerie aangelegd, een gebouw dat nu nog steeds in de hortus aanwezig is.

Van Royen maakte de komst van de Zweedse natuuronderzoeker Carl Linnaeus mee, die de Leidse hortus tussen 1735 en 1738 meerdere malen bezocht. In de winter van 1737/1738 verbleef Linnaeus in het huis van Van Royen en adviseerde hij Van Royen bij de opzet van de rangschikking van de planten in de hortus. Linnaeus vernoemde het plantengeslacht "Royena" naar Van Royen, tegenwoordig wordt dit beschouwd als een sectie van "Diospyros" onder de botanische naam "Diospyros" sect. "Royena".

In 1752 arriveerde tekenaar en botanicus Nicolaas Meerburgh als werknemer bij de hortus. Onder Adriaan van Royen was Meerburgh nog onderknecht, maar onder David van Royen zou hij promoveren tot hortulanus.



</doc>
<doc id="386039" url="https://nl.wikipedia.org/wiki?curid=386039" title="David van Royen">
David van Royen

David van Royen (Leiden, 30 december 1727 - aldaar, 29 april 1799) was een Nederlandse arts en plantkundige. Zijn doctorsgraad in de geneeskunde behaalde hij in 1752. Hij publiceerde "Oratio de hortis publicis præstantissimis scientiae botanicae adminiculis, etc." in 1754.

Van Roijen, lid van de familie Van Roijen, was de opvolger van zijn oom Adriaan van Royen (1704-1779) als hoogleraar plantkunde aan de universiteit van Leiden en directeur van de Hortus botanicus Leiden. Hij werd zelf opgevolgd door Sebald Justinus Brugmans. 





</doc>
<doc id="386086" url="https://nl.wikipedia.org/wiki?curid=386086" title="Terminaal">
Terminaal

Terminaal betekent feitelijk "in de laatste fase" en wordt voornamelijk gebruikt in de gezondheidszorg voor patiënten die spoedig aan een ongeneeslijke aandoening gaan overlijden.

Sommige terminale patiënten kiezen om deze laatste fase door te brengen in een hospitium voor palliatieve zorg. Anderen kiezen voor euthanasie om een einde te maken aan uitzichtloos en ondraaglijk lijden.



</doc>
<doc id="386475" url="https://nl.wikipedia.org/wiki?curid=386475" title="Oedeemtherapie">
Oedeemtherapie

Oedeemtherapie is een behandeling van lymfoedeem van arm of been door een fysiotherapeut of huidtherapeut. Waar lymfoedeem vooralsnog niet te genezen lijkt te zijn is de therapie vooral gericht op het beperken en voorkomen van de toename van het oedeem om de bewegingsmogelijkheden van arm of been te vergroten of in ieder geval te behouden. 

Oedeemtherapie bestaat uit voorlichting, manuele lymfdrainage, oefentherapie en het gebruik van hulpmiddelen zoals cyclo drain, elastische kous, lymfetaping en bandageren.


</doc>
<doc id="386649" url="https://nl.wikipedia.org/wiki?curid=386649" title="Noscapine">
Noscapine

Noscapine of narcotine is een opiumalkaloïde die, evenals morfine, uit de slaapbol of bolpapaver wordt gewonnen. Vanwege de sterk (prikkel)hoest dempende werking wordt het als zodanig toegepast. In Nederland is dit geneesmiddel in twee toedieningsvormen op de markt: als drank en als dragee.

De belangrijkste bijwerkingen zijn duizeligheid, slaperigheid en misselijkheid. Het komt zelden voor dat mensen overgevoelig zijn voor noscapine, als het voorkomt ontstaan onder andere huiduitslag en buikpijn.

In Nederland is dit geneesmiddel zonder recept te verkrijgen.


Deze bijwerkingen zijn van tijdelijke aard.

Noscapine mag niet worden gebruikt in combinatie met monoamine-oxidaseremmers vanwege onbekende wisselwerkingen met mogelijk dodelijk afloop.

Noscapine mag ook niet worden gebruikt in combinatie met warfarine (noscapine versterkt de antistollende werking).


</doc>
<doc id="386896" url="https://nl.wikipedia.org/wiki?curid=386896" title="Michael DeBakey">
Michael DeBakey

Michael Ellis DeBakey (Lake Charles (Louisiana), 7 september 1908 – Houston, 11 juli 2008) was een Amerikaans wetenschapper en hart- en vaatchirurg. Zijn vele ontdekkingen op wetenschappelijk vlak hebben hem verscheidene onderscheidingen opgeleverd waaronder de Presidential Medal of Freedom, de hoogste onderscheiding die in de Verenigde Staten aan burgers kan worden uitgereikt.

DeBakey was een zoon van Libanese immigranten. Hij meldde zich vrijwillig aan bij het leger in de Tweede Wereldoorlog, waar hij het hoofd werd van een medische afdeling.

In 1966 was hij de eerste die een kunstmatig hart implanteerde. In totaal voerde hij meer dan 60.000 operaties uit.

In zijn leven behandelde hij verscheidene wereldleiders en staatshoofden, zoals de Amerikaanse presidenten John F. Kennedy, Lyndon Johnson en Richard Nixon, koning Hoessein van Jordanië en in 1996 verrichtte hij met succes een hartoperatie op de Russische president Boris Jeltsin. Hij was ook de persoonlijke arts van filmster Jerry Lewis.

Op 10 februari 2006 werd hij opgenomen in het ziekenhuis met een aneurysma. De methode die bij het verhelpen daarvan werd gebruikt, had hij zelf ontwikkeld.

Michael DeBakey heeft een meer dan veertigjarige vete gehad met zijn eveneens in Houston werkzame en beroemde collega Denton Cooley. Deze kwestie hebben de heren in 2007 bijgelegd.


</doc>
<doc id="387093" url="https://nl.wikipedia.org/wiki?curid=387093" title="Huidskleur">
Huidskleur

Met huidskleur wordt doorgaans op de kleur van de menselijke huid gedoeld. De huidskleur van de mens kan variëren van bijna zwart tot vrijwel kleurloos (lichtroze lijkend door het bloed in de huid). In het algemeen hebben mensen met voorouders uit zonnige landstreken (zoals rondom de evenaar) een donkerder huid dan mensen met voorouders uit landstreken met minder zon. Door de menging van mensen met een uiteenlopende huidskleur, kan op allerlei plaatsen in de wereld een grote variatie aan huidskleuren worden aangetroffen. Vrouwen hebben gemiddeld een iets lichtere huidskleur dan mannen. 

De kleur van de huid wordt bepaald door de hoeveelheid en het type pigment (melanine) in de huid. Er zijn twee typen melanine, te weten "feomelanine" (rood tot geel) en "eumelanine" (donkerbruin tot zwart). Van beide soorten wordt de hoeveelheid en het type bepaald door vier tot zes genen. De mens erft één zo'n gen van de vader en één van de moeder. Van deze genen komen diverse allelen voor, wat resulteert in een grote variëteit van verschillende huidskleuren.

Een donkere huid beschermt tegen huidkankers die worden veroorzaakt door mutaties in huidcellen door ultraviolet licht. Mensen met een lichte huid hebben daardoor een tienmaal grotere kans om te overlijden aan huidkanker dan mensen met een donkere huid onder gelijke zon-omstandigheden. Ook beschermt een donkere huid tegen de vernietiging van het essentiële vitamine-B foliumzuur door UV-A straling. Foliumzuur is noodzakelijk voor DNA-synthese bij celdeling, en een te lage hoeveelheid foliumzuur kan bijvoorbeeld bij zwangere vrouwen leiden tot geboorteafwijkingen. 

Hoewel een donkere huid aan de ene kant de degeneratie van vitamine-B tegengaat, kan het ook leiden tot een gebrek aan vitamine-D. Het voordeel van een lichte huid is dat deze huid het zonlicht niet zo effectief blokkeert als de donkere huid, hetgeen leidt tot een hogere productie van vitamine D, de vitamine die noodzakelijk is voor kalkopname en botgroei. 

Van de evolutie van de diverse huidskleuren wordt gesteld dat ze is ontstaan doordat de behaarde voorouders van de mens, zoals mensapen, een lichtgekleurde huid onder hun lichaamshaar hadden. Toen ze door evolutie hun inmiddels nutteloos geworden lichaamsbeharing kwijtraakten ontwikkelden ze een donkerder huid, om het niveau van foliumzuur aanvaardbaar te houden (ze leefden immers in het zeer zonnige Afrika). Vanaf het moment dat de mens naar minder zonnige regionen migreerde werd het lage vitamine D niveau een probleem en werd de huid weer lichter.

De Inuit en de Yupik zijn uitzonderingen, zij hebben ondanks het feit dat ze in een extreem zon-arme omgeving leven hun relatief donkere huid behouden. Dit kan wetenschappelijk worden verklaard door het feit dat hun voedingspatroon (het zijn vleeseters) traditioneel veel vitamine-D bevat.

Albinisme is een aandoening die wordt gekenschetst door de afwezigheid van melanine, hetgeen resulteert in een witte huid en wit haar. Albinisme is een genetische mutatie.

De huidskleur en de variaties hierin worden soms gebruikt als een (controversiële) poging om iemands ras te bepalen, zie hierover ook het lemma racisme.


</doc>
<doc id="387142" url="https://nl.wikipedia.org/wiki?curid=387142" title="Hoofdslagader">
Hoofdslagader

De hoofdslagaders zijn de bloedvaten, die de hersenen en het aangezicht van zuurstofrijk bloed voorzien.

De volgende slagaders bevloeien direct de hersenen:

De volgende arteriën zijn voorbeelden van slagaderen die het aangezicht bevloeien:

Vanuit de aorta stroomt het zuurstofrijke bloed de truncus brachiocephalicus, de linker arteria carotis communis en de linker arteria subclavia in. De truncus brachiocephalicus splitst zich na enkele centimeters in de rechter arteria subclavia en de rechter arteria carotis communis. Van de arteria subclavia splitst zich beiderzijds na enkele centimeters een arteria vertebralis af.

De arteriae vertebrales en de arteriae carotides vervolgen hun weg door de hals. De twee arteriae vertebrales zijn omgeven door de halswervels. De arteriae carotides liggen juist aan de voorkant van deze wervels.

De arteria carotis communis splitst zich beiderzijds net boven de vierde halswervel. Deze kruising van de arteria carotis communis wordt de bifurcatio carotidica genoemd. In deze kruising liggen receptoren, genaamd de sinus carotidicus, die de slagaderdruk meten. Links en rechts achter de onderkaak lopen dan de twee arteriae carotides externae door. De andere afsplitsing van de arteria carotis communis heet arteria carotis interna. Hiervan zijn er ook weer twee.

Van de arteria carotis interna zijn geen afsplitsingen in het halsgebied te vinden. Deze slagader loopt aan beide kanten direct door naar het hoofd om de hersenen van bloed te voorzien. De arteria carotis externa daarentegen heeft afsplitsingen in het halsgebied naar de tong (arteria lingualis) en de schildklier (arteria thyreoidica superior). Aan de achterkant van de onderkaak splitsen, aan de linker en rechterkant van de onderkaak, de arteria facialis af van de arteria carotis externa. Net achter het bovenkaakgewricht splitst beiderzijds een arteria maxillaris af. De arteria maxillaris zorgt voor de bloedtoevoer naar de kauwspieren, tanden, neus, het gehemelte en het harde hersenvlies. De arteria carotis externa wordt boven dit punt, na afsplitsing van de arteria maxillaris, arteria temporalis superficialis genoemd en vervolgt zijn weg naar het bovenste deel van het hoofd.

De twee arteriae vertebrales komen bij de kleine hersenen weer samen. Deze baan wordt vervolgens arteria basilaris genoemd. 

De cirkel van Willis ligt tussen de twee slaapkwabben en is een soort verkeersknooppunt en reserve-omweg om de bloedvoorziening van de hersenen veilig te stellen. Hij wordt gevoed door de arteria basilaris en de linker en rechter arteria carotis interna. De cirkel van Willis geeft het bloed weer af aan de linker en rechter arteria cerebri anterior, media en posterior. Deze hersenslagaders verdelen het bloed vervolgens over alle delen van de hersenen.


</doc>
<doc id="387270" url="https://nl.wikipedia.org/wiki?curid=387270" title="Injectienaald">
Injectienaald

Een injectienaald is een holle naald die gewoonlijk op een injectiespuit wordt geplaatst ten behoeve van het toedienen van een injectie dan wel het afnemen van bloed of andere lichaamsvloeistoffen.<br>
Tegenwoordig worden injectienaalden (of canules) vrijwel altijd steriel verpakt geleverd en zijn ze bedoeld voor eenmalig gebruik.

De instrumentenmaker Joseph Charrière vond in 1850 de holle metalen naald uit. Aanvankelijk werd deze alleen toegepast voor hypodermoclyse. Later ontwikkelde zich hieruit de verschillende injectie- en infuusnaalden.




</doc>
<doc id="387326" url="https://nl.wikipedia.org/wiki?curid=387326" title="Recombinant-DNA-geneesmiddel">
Recombinant-DNA-geneesmiddel

Een recombinant-DNA-geneesmiddel is in de regel een eiwit van menselijke oorsprong. Dit eiwit is door bacteriën of gekweekte cellen geproduceerd. Om dit mogelijk te maken bevatten deze bacteriën of cellen een kopie van een menselijk gen in de vorm van recombinant DNA. Dit gen bevat de code voor het menselijke eiwit.

Voordat een recombinant menselijk eiwit als geneesmiddel ingezet kan worden moet het goed gezuiverd en gecontroleerd worden. Dit maakt recombinant-DNA-geneesmiddelen kostbaar. Wanneer zo een kostbaar medicijn voor weinig patiënten geproduceerd wordt, spreek je van een weesgeneesmiddel.


</doc>
<doc id="387331" url="https://nl.wikipedia.org/wiki?curid=387331" title="Weesgeneesmiddel">
Weesgeneesmiddel

Een weesgeneesmiddel is een geneesmiddel voor een zeldzame ziekte. Overheden treffen soms extra voorzieningen voor deze categorie geneesmiddelen om het ontwikkelen en op de markt brengen ervan voor de farmaceutische industrie aantrekkelijker te maken. Gedacht wordt namelijk dat dat zonder die voorzieningen niet rendabel zou zijn.

In de Europese Unie is een "weesgeneesmiddel" een geneesmiddel waarvan aannemelijk gemaakt kan worden dat het bestemd is voor de diagnose, preventie of behandeling van een ernstige zeldzame aandoening. Als criterium voor 'zeldzaam' geldt dat niet meer dan 5 op de 10.000 personen in de Europese Unie aan de ziekte lijden. Het gaat hierbij om geneesmiddelen voor ziekten waarvoor nog geen andere medicamenten bestaan. De ontwikkeling en het op de markt brengen van deze middelen zonder extra stimuleringsmaatregelen zou waarschijnlijk te kostbaar zijn, waardoor bedrijven geen belangstelling hebben om deze middelen te ontwikkelen.

De Europese Commissie heeft een actieprogramma voor zeldzame ziektes opgesteld. Het Europees Parlement en de Raad van Europa hebben op 16 december 1999 een Verordening inzake weesgeneesmiddelen aangenomen. Door deze richtlijn vervallen de registratiekosten, is er een belastingaftrek voor onderzoeks- en ontwikkelingskosten en wordt 10 jaar marktexclusiviteit verzekerd. 

De vergoeding van weesgeneesmiddelen in Nederland is geregeld via het Geneesmiddelenvergoedingsysteem (extramuraal) of via de NZa Beleidsregel Weesgeneesmiddelen (intramuraal).

In de Verenigde Staten is al in 1983 de Orphan Drug Act ingevoerd, waardoor een geneesmiddel vanaf een bepaald moment in de ontwikkelingsfase aangewezen kan worden als weesgeneesmiddel (orphan drug designation). De producent krijgt daardoor een aantal voordelen, zoals het vervallen van registratiekosten, belastingaftrek voor onderzoeks- en ontwikkelingskosten en een zeven jaar durende marktexclusiviteit.

Bij de ontwikkeling van een medicijn worden een aantal fasen doorlopen. Zo is er de startfase van het formele klinische onderzoek. In de tweede fase wordt het middel getest op patiënten en in de derde fase wordt het middel nogmaals getest op patiënten, maar dan uitgebreider. Door de "orphan drug designation" die de Food and Drug Administration afgeeft kan die laatste fase worden versneld, onder andere, omdat er kleinere steekproeven hoeven worden gehouden. Dat scheelt vaak al gauw een paar jaar, wat veel is als je het hebt over een doorlooptijd van zeven of acht jaar. Hierdoor is een product eerder op de markt, waardoor de ontwikkeling met aanmerkelijk veel minder kosten gepaard gaat. 

De aanwijzing van een weesgeneesmiddel ("designation") in Europa is de verantwoordelijkheid van de Committee Orphan Medicinal Products (COMP). Het advies voor een handelsvergunning wordt afgegeven door Committee Human Medicinal Products (CHMP).

Het resultaat van het weesgeneesmiddelenbeleid is dat zeldzame stofwisselingsziekten en spierziekten zoals de ziekte van Pompe, Gaucher en Fabry, maar ook bijvoorbeeld zeldzame kankersoorten en hart- en vaatziekten met speciaal hiervoor ontwikkelde geneesmiddelen kunnen worden behandeld.
Kosten van weesgeneesmiddelen zoals de enzymvervangers voor de ziekte van Pompe, Gaucher en Fabry blijken zeer hoog; jaarlijkse kosten kunnen oplopen tot 700.000 euro per patiënt per jaar.

Opmerkelijk is dat enkele weesgeneesmiddelen onvoorzien veel meer omzet behaalden ten gevolge van een aanzienlijk grotere markt dan aanvankelijk voorzien was. Het lijkt erop dat farmaceutische industrie er steeds meer toe overgaat allerlei medicijnen te betitelen als weesgeneesmiddel. De registratie daarvan is veel gemakkelijker en er bestaat geen limiet op de prijs. Een middel wordt als weesgeneesmiddel op de markt gezet, maar in de praktijk door middel van marketing veel breder gebruikt.



</doc>
<doc id="387442" url="https://nl.wikipedia.org/wiki?curid=387442" title="Verklikkerkip">
Verklikkerkip

Een verklikkerkip is een kip die niet is ingeënt tegen de vogelgriep. Als gevolg van een eventuele grootschalige vaccinatie tegen de vogelgriep zou het zicht op de verspreiding van de ziekte kunnen verdwijnen. Het virus kan dan ondergronds gaan en ongemerkt elders weer opduiken. Door tussen gevaccineerde kippen een paar niet-gevaccineerde kippen te zetten en regelmatig te controleren of die ‘verklikkerkippen’ het virus uit de lucht oppikken kan de verspreiding van het virus in de gaten worden gehouden.

In 2003 werden na het ruimen van kippen ten tijde van de vogelpest epidemie 'verklikkerkippen' ingezet ter controle of het virus uit de stallen was verdwenen.


</doc>
<doc id="387445" url="https://nl.wikipedia.org/wiki?curid=387445" title="Ruminatiestoornis">
Ruminatiestoornis

Ruminatiestoornis is een eetstoornis waarbij de patiënt regelmatig voedsel uit de maag opbrengt (regurgitatie) en herkauwt zonder dat er sprake is van misselijkheid. Aangezien de aandoening zich voornamelijk bij (jonge) kinderen voordoet, is deze ingedeeld bij de ontwikkelingsstoornissen. De naam is afkomstig van het Latijnse "ruminare", herkauwen.

Soms wordt het gedeeltelijk al verteerde voedsel uitgespuugd, maar in andere gevallen weer ingeslikt. De aandoening kan leiden tot ondervoeding en gewichtsverlies, dehydratie en groeiproblemen. In ernstige gevallen kan de dood het gevolg zijn.

Voor diagnose is vereist dat dit gedrag zich minimaal een maand lang herhaalt na een periode van normaal eetgedrag. Er moet worden uitgesloten dat het gedrag het gevolg is van een aandoening van het maag-darmstelsel of een aandoening als oesofageale reflux. 

De symptomen kunnen zich ook voordoen bij anorexia nervosa of boulimia nervosa. Ook worden ze gezien bij mentale retardatie en sommige pervasieve ontwikkelingsstoornissen.


</doc>
<doc id="387573" url="https://nl.wikipedia.org/wiki?curid=387573" title="Leverbotziekte">
Leverbotziekte

Leverbotziekte (ook wel distomatose of fasciolose genoemd) is een parasitaire ziekte die wereldwijd voorkomt onder herkauwers. De belangrijkste verwekker van leverbotziekte in gebieden met gematigd klimaat is de "Fasciola hepatica", een ovaalvormige platworm van 30 × 12 millimeter, die behoort tot de trematoda.

Leverbot was tot voor enkele jaren een beetje in de vergetelheid geraakt. Heel wat rundveehouders hebben de (goede) gewoonte om bij het opstallen ivermectines te gebruiken als algemene interne- en externe parasietenbestrijding. Sommigen denken dat door het breedspectrum van de ivermectines alle parasieten bestreden worden, doch leverbot is niet gevoelig voor ivermectines, waardoor deze parasiet zich de laatste decennia vrij goed heeft kunnen handhaven op veel bedrijven. 
Alhoewel verschillende leverbotsoorten bij vele diersoorten kunnen voorkomen (inclusief de mens), zijn rundvee, maar vooral schapen gastheer voor de parasiet. 

De volwassen leverbot, die zich in de galgangen van de lever bevindt, produceert talrijke eieren, 140µ bij 80 µ, die via de gal in het darmkanaal en vervolgens met de uitwerpselen in de buitenwereld terechtkomen. 
Afhankelijk van de temperatuur en de aanwezigheid van water, ontwikkelt zich binnen de 2 à 4 weken een miracidium larve, die in het water leeft en actief op zoek gaat naar de tussengastheer, zijnde een waterslakje: de leverbotslak "(Galba truncatula)".
De miracidiumlarve dringt de slak binnen. In de slak gebeurt een ongeslachtelijke vermenigvuldiging door de vorming van een sporocyst, (1 mm) die 5 à 8 rediae vormt (soms met dochterrediae) en vervolgens ontwikkeling tot het cercaria-stadium. Na deze ontwikkeling die ongeveer twee maanden duurt verlaten de cercariae de slak. De cercariae (1 mm groot, waarvan 2/3 staart) zwemmen rond en zetten zich vast op de aanwezige planten vlak onder het wateroppervlak en kapselen zich in. Deze meta-cercariae kunnen verschillende maanden infectieus blijven.
Na opname van de besmette planten door de gastheer (voornamelijk rund of schaap), komen de jonge larvaire leverbotjes vrij in de darm. Ze doorboren de darmwand, komen in de buikholte en penetreren in de lever. Ze migreren verschillende weken door het leverweefsel, waarbij ze groeien en leverweefsel vernietigen, om uiteindelijk in een galgang te belanden, waar ze volwassen worden en eieren leggen. Bij schapen kunnen deze platwormen meerdere jaren (tot 10 jaar) in de galgangen overleven. Bij runderen zouden ze minder lang aanwezig blijven. De prepatente periode bedraagt 10 à 12 weken. 
De volledige cyclus duurt minimaal 17 à 18 weken.

Herkauwers besmetten zich voornamelijk op vochtig weiland. De aanwezigheid van waterslakjes is noodzakelijk voor het voltooien van de cyclus. Laag gelegen weiden met grachten of poelen zijn het biotoop van de leverbot. Vooral als deze graslanden ook nog regelmatig overstromen, wordt de infectiekans groter. Ook bij langdurige regenval kan voldoende water tussen de graszoden blijven staan, waarlangs waterslakjes vanuit hun oorspronkelijk biotoop uitzwermen.
Doch één natte hoek of grachtkant volstaat om leverbotproblemen te veroorzaken. Vandaar dat er reeds zware leverbotinfestaties vastgesteld zijn in heuvelachtig gebied. Namelijk op weiland waar bronnen aanwezig zijn, die permanent vochtige en drassige plekken veroorzaken.
Zware besmettingen worden vooral gezien, wanneer de dieren het oppervlaktewater (gracht, poel, bron) gebruiken om te drinken.
Waarschijnlijk worden hierdoor grotere hoeveelheden cercariae (mogelijk ook slakken) opgenomen.
Insleep op een bedrijf is mogelijk via aankoop. Ook aangekocht hooi kan besmet zijn met metacercaria cysten. Bij inkuilen van gras sterven de cysten af.

De hoeveelheid metacercariae die opgenomen worden over een korte periode bepalen de graad van aantasting.
Bij rundvee ziet men vaak geen acute symptomen of sterfte. Wel worden de dieren naargelang het seizoen vordert sloom en mager, met lang haarkleed. Vaak is het zo: hoe jonger de dieren hoe erger de symptomen zich manifesteren.
Ze lijden aan bloedarmoede en eiwittekort, waardoor het typische onderkaak oedeem optreedt. Runderen vormen antistoffen tegen leverbot. Deze antistoffen blijven evenwel niet lang (6 maanden) aantoonbaar.
De migrerende larven vernietigen het leverweefsel en veroorzaken bloedingen. Bij acute zware besmettingen is er ernstige schade. Migratiesporen kan men op de lever zien. Bij herhaalde en chronische besmettingen kan zelfs levercirrose ontstaan.
Weefselnecrose als gevolg van de larvairemigratie kan een gunstig (anaeroob) microklimaat doen ontstaan waarin eventuele Clostridium sporen tot ontwikkeling kunnen komen, met levergangreen tot gevolg.
Volwassen leverbotten beschadigen de galgangen, die verdikken en soms verkalken.

Schapen zijn gevoeliger voor leverbot, voornamelijk doordat ze geen weerstand na besmetting opbouwen, en de opeenvolgende infestaties dus accumuleren.
Vaak worden ze ook zwaarder besmet omdat ze korter bij de grond grazen. Bij schapen komt dan ook soms sterfte voor door leverbotaandoening. Geïnfecteerde schapen scheiden langdurig en veel wormeieren uit en doen dus de leverbot infectiedruk op de weide stijgen.

Afhankelijk van de graad van leverbeschadiging, ziet men bij de aangetaste dieren een groeivertraging tot zelfs groeistilstand optreden.
Bij melkvee kan een melkproductiedaling voorkomen tijdens de acute fase van besmetting.
Door de gestoorde leverwerking en gestoorde spijsvertering ontstaat conditieverlies die resulteert in een verminderde vruchtbaarheid.
Zware infestaties kunnen de leverfunctie blijvende verminderen, waardoor blijvend productieverlies optreedt: tragere groei bij vlees- en melkvee en levenslang een lagere melkproductie.

Dieren die ondanks een voldoende grasvoorziening en goede maag-darmwormbehandeling of -preventie (bijvoorbeeld bolus) toch vermageren of conditieverlies vertonen (lang, ruw haarkleed), zijn verdacht. Op een goede wei met voldoende gras, moet jongvee (> 16 maanden oud) dat preventief behandeld wordt tegen maag-darmwormen een uitmuntende conditie vertonen, zo niet dan is dit een aanwijzing dat er iets mis is.

Aanwezigheid van leverbot kan men vaststellen door mestonderzoek op leverboteieren. Eieren komen evenwel niet voor tijdens de prepatente periode, 10 tot 12 weken na infectie, zodat mestonderzoek bij het begin van het eerste weideseizoen (tot 3 maanden) geen zin heeft. Daarbij leggen leverbotten niet altijd eieren, ze hebben een zeker ritme, waardoor niet altijd eieren gevonden worden. Men moet dus herhaaldelijk bemonsteren. Men zou het meest kans hebben bij staalnames in de namiddag.
De laatste jaren kan men echter leverbot bij runderen vaststellen via bloedanalyse op antistoffen.
Bij bloedonderzoek in de acute fase (prepatente periode) kan men zich baseren op een stijging van bepaalde leverenzymen (GGT).

Uit onderzoek blijkt leverbot op de meeste bedrijven in Vlaanderen aanwezig te zijn, variërend van zeer zwaar tot zeer licht besmet.
(steekproef op 42 exploitaties: geen enkel bedrijf volledig negatief getest op antistof) 

Zoals voor alle parasitaire ziekten moet men trachten de cyclus te doorbreken (beletten dat volwassen individuen ontstaan die terug eieren leggen).

De leverbot zelf kan men bestrijden met specifieke leverbotmiddelen.
Let op! De courante wormmiddelen werken niet tegen leverbot, tenzij men Albendazole in dubbele dosering toepast.
De larvaire stadia (tot 8 weken) zijn niet gevoelig voor de leverbotmiddelen. Daarom moet men ook (zeker na opstallen) twee maanden later de behandeling herhalen, zodat bij het volgende weideseizoen geen leverbot meer aanwezig is bij de dieren. Dit geldt ook voor wormmiddelen waar een leverbotmiddel aan toegevoegd is.

Op bedrijven met lichte infectiedruk (geen symptomen bij de dieren) zou men de leverbotbehandeling kunnen uitstellen tot twee maanden na opstallen, zodat slechts eenmaal behandeld hoeft te worden.

Weidebesmetting wordt onderhouden door metacercariae die de winter overleven (kunnen niet tegen vorst), maar vooral door de tussengastheer, de slak.
Herinfectie treedt ook op via het natuurlijk reservoir gevormd door de wildfauna (hazen, konijnen, reeën, enz.).
Gezien de lange, volledige levenscyclus zijn het vooral dieren die een weideseizoen hebben dat ruim langer is dan zes maanden, en ondertussen niet zijn behandeld, die kans lopen op een zware herinfestatie.

Men moet ook trachten de tussengastheer (waterslakken) uit te schakelen. Aangezien de migrerende leverbotlarven veel schade veroorzaken en niet gevoelig zijn voor leverbotmiddelen is dit een maatregel die bij zware infectiedruk noodzakelijk is. Leverbotbehandeling met medicamenten geeft in de acute (begin)fase van een infectie geen resultaat.
De meeste slakkenverdelgingsmiddelen zijn vrij toxisch en daarom uit veiligheids- en ecologisch standpunt niet erg aan te bevelen.
Kalkcyanamide-meststof wordt nogal eens aangeprezen. Doch op plaatsen waar het product door water opgelost en verdund wordt (gracht, poel) of wegspoelt (bron) heeft het geen invloed op de slakkenpopulatie.
Droogleggen of draineren van natte gronden kan in sommige gevallen de oplossing zijn. Grachten, beken en poelen afschermen zodat de dieren er niet kunnen drinken en niet op de vochtige oevers kunnen grazen. Tegelijkertijd zuiver drinkwater ter beschikking stellen (putwater, boorput, leidingwater of voorraadtank). In verband met dit laatste, de drinkwatertank niet met beek- of rivierwater bijvullen.

Gras van weiden die besmet zijn, kan men beter maaien en inkuilen.

Laat geen schapen op een vochtige runder- of paardenweide, tenzij je ze regelmatig behandelt tegen leverbot (elke twee à drie maanden).

In de westerse wereld is humane fasciolose uiterst zeldzaam. In bepaalde regio's met intense schaap- en veeteelt kan de prevalentie van leverbot infectie bij mensen wel zeer hoog zijn. Het wordt geschat dat wereldwijd een 2 miljoen gevallen van infectie optreden en dan voornamelijk in Bolivia, Ecuador, Egypte, Libanon en Peru. Wegens de vele gevallen die voornamelijk optreden in gebieden met beperkte medische zorgverlening kan de morbiditeit hoog oplopen maar een dodelijke afloop is eerder zeldzaam. Besmetting treedt op door het eten van besmet water, waterkers of de rauwe lever van geaffecteerde dieren. 

Ongeveer de helft van de gevallen zijn asymptomatisch. De meest voorkomende symptomen zijn koorts, buikpijn, misselijkheid en gewichtsverlies. Voornamelijk bij kinderen kan er ook ernstige bloedarmoede optreden.
De behandeling bestaat uit anthelminthica zoals Bithionol en triclabendazool. Dit zijn middelen die meestal slechts voor veterinair gebruik op de markt geregistreerd zijn.




</doc>
<doc id="387652" url="https://nl.wikipedia.org/wiki?curid=387652" title="Merino">
Merino

Het merinoschaap of merinosschaap is een van de bekendste schapenrassen in de wereld. Het is het meest voorkomende schapenras ter wereld en wordt over het algemeen geprezen voor de kwaliteit van de wol. Er zijn twee soorten merinosschapen te onderscheiden. Schapen zonder hoorns (of alleen kleine stompjes) en gehoornde merinosschapen met lange spiraalvormige hoorns die dicht bij het hoofd groeien. De rammen hebben meestal hoorns en de ooien niet.

Er zijn zowel vlees- als wolmerino's. Het schaap is het bekendst om zijn wol.
Dankzij de vele huidplooien produceert één schaap wel vijf kilo wol per jaar. De wolmerino blinkt niet alleen uit in de hoge wolproductie, maar ook in de bijzondere kwaliteit van die wol. Per vierkante centimeter groeien bij een merino tien keer zoveel haartjes als bij een gemiddeld ander schaap.
De wol heeft een zeer fijne structuur en is daarom zeer geschikt voor tal van toepassingen. Zo wordt het gebruikt voor gordijnen of om te vilten, maar het is ook erg bruikbaar voor kleding, omdat de stof niet kriebelt.

Van oorsprong komen de merino's bij een kleine Berberstam uit Noord-Afrika (Marokko) vandaan. Aan de Moren is het succes van het merinosschaap te danken. Toen zij in Spanje heersten hebben zij de 'Mesta' opgericht, een soort gilde van schapenboeren die het fokken van schapen in goede banen moesten leiden.

De Spanjaarden kruisten deze met Spaanse schapen, wat uiteindelijk geresulteerd heeft in het nu bekende schapenras. In de middeleeuwen werd het merinosschaap als exclusief Spaans gezien en werd het cadeau gedaan aan hooggeplaatste gasten.

In 1519 namen Spaanse troepen de merinosschapen voor het eerst mee de landsgrenzen over. Vanaf die tijd werden steeds meer schapen geëxporteerd.

Hoewel de eerste merinosschapen voorkwamen in Spanje is dat momenteel niet meer zo. Het schapenras is verspreid over de gehele wereld. Binnen Europa exporteerden de Spanjaarden de eerste merino's naar Zweden. Later heeft het ook geresulteerd in een export naar Oostenrijk, Frankrijk, Denemarken, Italië, Engeland en een paar Duitse staten. Later volgde ook de export over de gehele wereld. De eerste Amerikaanse merino's zijn door kapitein Ephraim Sturdivant via Portugal Amerika binnen gebracht.

Momenteel zijn de merino's met name terug te vinden in Nieuw-Zeeland, Australië, Argentinië, Zuid-Afrika en het westelijk deel van de Verenigde Staten. In Australië en Nieuw-Zeeland zijn de merino's gekruist met de schapenrassen lincoln, leicester, shropshire, suffolk en andere rassen om een nog betere kwaliteit van de wol te verkrijgen.

Nederland telt rond de 10, hoofdzakelijk kleine, fokkers. Deze dieren zijn geregistreerd bij de Vereniging Speciale Schapenrassen. De 2 grootste kuddes lopen in het Zeeuws-Vlaamse Koewacht en bij kasteel Croy in Aarle-Rixtel.

Het merinosschaap is geen vruchtbaar schapenras. Het gedijt goed op schraal grasland. Daar krijgt het gemiddeld 1,2 lammeren per keer. Dieren die goed gevoerd worden, kunnen gemiddeld 1,5 lammeren werpen. De bronst is lang en is niet van het seizoen afhankelijk. Ooien kunnen drie keer lammeren in twee jaar, oftewel elke acht maanden.



</doc>
<doc id="387868" url="https://nl.wikipedia.org/wiki?curid=387868" title="Leverbot">
Leverbot

De leverbot ("Fasciola hepatica") is een platworm uit de familie Fasciolidae en de orde Digenea. Het is een parasitaire platworm met een ingewikkelde levenscyclus. Volwassen leverbotten leven in de lever en galwegen van hun gastheer (een herkauwer, bijvoorbeeld een schaap). Volwassen leverbots produceren duizenden eitjes die via de ontlasting het lichaam verlaten. Via een tussengastheer (zoetwaterslak) verspreiden ze honderdduizenden vrij levende larven die zich op planten aan de waterkant hechten. Grazers worden op deze manier besmet. Leverbots veroorzaken bij herkauwers de aandoening leverbotziekte.

Besmetting komt ook bij de mens in zeer uitzonderlijke gevallen voor, bijvoorbeeld door het werken of recreëren in natte gebieden waar de ontlasting van besmette schapen in vijvers of sloten terecht is gekomen. 

Bij een veenlijk uit de Romeinse tijd, de zogenaamde Vrouw van Zweeloo werd een leverbotinfectie geconstateerd.

De volwassen leverbot is 30 mm lang en 10 mm breed. Deze bevindt zich in de galbuis (nabij de lever) en produceert daar talrijke eieren die 0,140 bij 0,080 mm groot zijn. Deze eitjes komen via de galbuis in het darmkanaal en vervolgens met de uitwerpselen in de buitenwereld terecht. Afhankelijk van de temperatuur en de aanwezigheid van vocht, ontwikkelt zich binnen de 2 à 4 weken een zogenaamd miracidium larve, die in het water leeft. Deze larve gaat actief op zoek gaat naar de tussengastheer, een zoetwaterslakje ("Galba truncatula"). De miracidiumlarve dringt de slak binnen. In de slak plant de larve zich ongeslachtelijk voort en maakt sporocysten (1 mm), die op hun beurt weer 5 à 8 rediae vormt (soms met dochterrediae). Deze ontwikkelen zich vervolgens tot het zogenaamde cercariastadium.

Na deze ontwikkeling die ongeveer twee maanden duurt verlaten de cercariae de slak. Deze cercariae (1 mm groot, waarvan 2/3 staart) zwemmen rond en zetten zich vast op de aanwezige planten vlak onder het wateroppervlak en kapselen zich in. Deze metacercariae kunnen verschillende maanden besmettelijk blijven. Na opname van de besmette planten door de gastheer (voornamelijk rund of schaap), komen de jonge larvale leverbotjes vrij in de darm. Ze doorboren de darmwand, komen in de buikholte en dringen de lever binnen. Ze migreren verschillende weken lang door het leverweefsel, waarbij ze groeien en leverweefsel aantasten. Uiteindelijk belanden ze in de galbuis, waar ze volwassen worden en eieren gaan produceren. Leverbotten kunnen ook op andere plekken in het lichaam terechtkomen (voornamelijk in het bindweefsel).

Bij schapen kunnen deze leverbotten meerdere jaren (tot 10 jaar) in de galbuis overleven. Bij runderen zouden ze minder lang aanwezig blijven. De volledige cyclus duurt minimaal 17 à 18 weken.

Om een prognose te kunnen geven voor leverbotinfecties bij runderen en schapen in Nederland verzamelt de Gezondheidsdienst voor Dieren met het leverbotwaarschuwingssysteem informatie. Met deze informatie kunnen dierenartsen en veehouders preventieve maatregelen nemen en leverbot gericht behandelen. De leverbotmonitoring is onderdeel van de diergezondheidsmonitoring in Nederland.


</doc>
<doc id="388733" url="https://nl.wikipedia.org/wiki?curid=388733" title="Haarkleur">
Haarkleur

De haarkleur van mensen wordt door twee pigmenttypes bepaald. Het donkere eumelanine en het lichte feomelanine verschillen in verhouding tot elkaar, waardoor het in menselijk haar in circa 11 tot 12 kleurtinten kan variëren, van zwart tot lichtblond.

De etnische distributie van kleuren is historisch gezien verdeeld naar geografisch gebied. Diep bruin en zwart prevaleren in het Midden-Oosten, Noord-Afrika en Zuid-Europa, terwijl nog diepere tinten van zwart voorkomen in zowel Oost-Azië en Zuid-Azië als in tropisch (sub-Sahara) Afrika en Amerika. Lichter bruin is gebruikelijker in West-, Centraal- en Oost-Europa, geel/blond in Noord-Europa, en roodachtig op de Britse eilanden.

Er bestaan echter aanmerkelijke verschillen in haarkleur en textuur tussen personen van vergelijkbare etniciteit, en door migraties en wereldwijd reizen is de diversiteit van haareigenschappen in veel landen toegenomen.

Bij sommige individuen ontbreekt het pigment in het haar; dit albinisme (waarvan diverse varianten bestaan) resulteert in een gedeeltelijk of geheel witte huid, wit haar en/of rode ogen.

Minstens twee genenparen sturen de kleur van menselijk haar. Eén gen, het bruin/blond-paar, heeft een dominante bruin allel en een recessieve blond allel. Als iemand drager is van het bruine allel, dan zal deze persoon bruin haar hebben; zo niet, dan is hij blond. Dit verklaart ook waarom twee bruinharige ouders een blond kind kunnen produceren. Het ander paar is het niet-rood/rood paar, waarbij het "niet-rood"-allel (die de productie van melanine onderdrukt) dominant is, en het allel voor rood haar recessief. Aangezien de twee paren samen de haarkleur bepalen, heeft een persoon met twee kopieën van het rood-haar-allel rood haar, maar dat zal respectievelijk kastanjebruin of licht rossig oranje zijn, afhankelijk van de bruine tot lichtblonde invloed van het "eerste" genenpaar.

Maar het twee-genenmodel kan niet verklaren waardoor de verschillende schakeringen van bruin, blond of rood voorkomen (bijvoorbeeld, platinablond versus donkerblond), noch waarom het haar van het ene blonde kind bruin wordt tijdens de groei, terwijl het andere kind blond blijft.

Sommige onderzoeken tonen meerdere genenparen aan die van invloed zijn op de lichte versus donkere haarkleur in een cumulatief effect. Daarom: hoe meer van de dominante, donkere genenparen er aanwezig zijn, des te donkerder zal het haar zijn.

Naarmate men ouder wordt, treedt een natuurlijke kleurverandering op; het haar wordt eerst grijs, dan wit. Als er bij een roodharige een dergelijke kleurverandering optreedt, zullen de haren doorgaans in één stap wit worden en niet eerst grijs omdat bij een roodharige het pigment ontbreekt om de kleur grijs te laten ontstaan. Vergrijzing begint meestal bij de slapen en breidt zich dan stapsgewijs uit over de rest van het haar en eventueel de snor en baard. Vaak zet dit proces in rond het veertigste levensjaar, maar het kan ook in de tienerjaren of zelfs al eerder optreden. Dit schijnt nagenoeg geheel te wijten te zijn aan genetische oorzaken. Soms wordt iemand zelfs met grijs haar geboren; ook dit is een kwestie van aanleg.

Deze kleurverandering vindt haar oorzaak in de geleidelijke afname van pigment, naarmate er in de haarwortel minder melanine wordt geproduceerd; nieuwe haren groeien dan aan zonder pigment. Voor deze vergrijzing schijnen twee genen verantwoordelijk te zijn. De stamcellen aan de basis van de haarzakjes produceren melanocyten: dat zijn de cellen die het pigment in het haar en de huid maken en opslaan. Het afsterven van melanocyt-stamcellen is er de oorzaak van dat het haar grijs begint te worden. Hierdoor zal een haarwortel die eenmaal een pigmentloze haar heeft geproduceerd, in principe geen gekleurde haar meer produceren. De haar zelf verandert overigens niet van kleur; hij valt uit en wordt vervangen door een pigmentloos exemplaar.

Er bestaan geen speciale diëten, voedingssupplementen, vitamines of eiwitten waarvan is aangetoond dat zij de vergrijzing tegengaan, een halt toeroepen of op andere wijze beïnvloeden, ook al zijn er in de loop der jaren vele middelen op de markt gebracht die deze pretentie wel hadden. Hierin zou in de nabije toekomst echter verandering kunnen komen. Franse wetenschappers hebben bij een kankermedicijn voor leukemiepatiënten een onverwacht neveneffect opgemerkt: in sommige gevallen kwam de oorspronkelijke haarkleur terug.

Er bestaan verhalen over personen die, vaak na traumatische ervaringen, in een enkele nacht grijs haar kregen. Dit is niet mogelijk, aangezien de haren zelf niet van kleur veranderen. Wel is het mogelijk dat iemand met de haaruitvalziekte alopecia areata in een nacht al zijn gepigmenteerde haren verliest waarna de grijze haren overblijven, wat inderdaad de indruk kan wekken dat hij 'in een nacht grijs werd'. Extreme stress wordt hierbij als een mogelijke oorzaak vermoed.

Velen verven het haar om de grijze kleur te verhullen.

Een onderzoek van het "British Medical Journal" (uit 1996) wees uit dat roken de oorzaak kan zijn van vroegtijdige vergrijzing: rokers bleken, aldus dit onderzoek, een viermaal zo grote kans te lopen als niet-rokers om vroegtijdig grijs te worden.

Onderzoek van de universiteit Mainz heeft aangetoond dat waterstofperoxide (HO) indirect de vorming belet van voldoende melanine, de kleurstof van het haar. HO ontstaat van nature bij de menselijke stofwisseling. Het agressieve bleekmiddel wordt bij jonge mensen snel weer afgebroken, bij oudere mensen werkt dat mechanisme niet goed meer. Het waterstofperoxide dat zich in het lichaam ophoopt, breekt vervolgens het enzym tyrosinase af, dat verantwoordelijk is voor de productie van voldoende melanine.



</doc>
<doc id="388755" url="https://nl.wikipedia.org/wiki?curid=388755" title="Diergeneesmiddel">
Diergeneesmiddel

Onder een diergeneesmiddel wordt verstaan alle producten met een diergeneeskundige claim en/of substantie(s) bedoeld om fysiologische functies te verbeteren door een farmacologisch, immunologisch of metabolisch effect op het dierlijk lichaam. Voordat een diergeneesmiddel op de markt kan worden gebracht, moet het worden geregistreerd. Registratie van diergeneesmiddelen is op basis van Europese regelgeving geharmoniseerd. Dat houdt in dat in alle lidstaten van de Europese Unie (EU) dezelfde regels gelden ten aanzien van de beoordeling van diergeneesmiddelen alvorens deze worden geregistreerd en op de markt mogen worden gebracht.

Om een registratie te krijgen levert de producent van het diergeneesmiddel een dossier in bij de bevoegde autoriteit met gegevens over het diergeneesmiddel betreffende:
Registratie kan op drie verschillende niveaus plaatsvinden:
Naast het vereiste van een voorafgaande goedkeuring voordat een diergeneesmiddel op de markt mag worden gebracht (de registratie), regelt de wetgeving ook de distributie van diergeneesmiddelen. Er bestaat een zogenaamde kanalisatieregeling, die bepaalt of een diergeneesmiddel aan eindgebruikers op basis van een diergeneeskundig voorschrift (recept) van de dierenarts moet worden verstrekt en of aflevering dient plaats te vinden door de dierenarts of openbare apotheker, of ook door een houder van een afleververgunning in het vrije verkoopkanaal mag worden verkocht.

De wet kent 4 soorten kanalisatieregimes:
Als in Nederland geen toegelaten diergeneesmiddel voor de diersoort en aandoening beschikbaar is, mag een dierenarts gebruik maken van de cascade-artikelen (8A.1 en 8A.2 van het Besluit Diergeneesmiddelen). Dit mag alleen in uitzonderlijke omstandigheden wanneer er sprake is van diergeneeskundige noodzaak.

Het CBG registreert de mogelijke bijwerkingen van diergeneesmiddelen.


</doc>
<doc id="390990" url="https://nl.wikipedia.org/wiki?curid=390990" title="Wangslijmvlies">
Wangslijmvlies

Het wangslijmvlies is een onderdeel van de mond en is een epitheellaag.

Cellen van het wangslijmvlies worden gebruikt bij forensisch onderzoek, waarbij de cellen de bron vormen voor het DNA-onderzoek. Ditzelfde gebeurt ook bij een vaderschapsonderzoek.

Cellen van het wangslijmvlies worden veelal gebruikt bij praktische biologielessen en dat gaat zo:

Met de nagel of met een wattenstaafje worden cellen van de binnenkant van de wang geschraapt. Het schraapsel wordt op een objectglaasje gestreken. Hier wordt een druppel eosine of een jodium-oplossing of methyleenblauw bijgevoegd en het preparaat wordt afgedekt met een dekglas. Het preparaat wordt bekeken onder een microscoop. Omdat deze cellen relatief makkelijk los van elkaar raken, kan een individuele cel goed bestudeerd worden. Voor het bestuderen van een cellenverband moet een ander preparaat worden gemaakt.


</doc>
<doc id="391019" url="https://nl.wikipedia.org/wiki?curid=391019" title="Methyleenblauw">
Methyleenblauw

Methyleenblauw is een kleurstof die onder andere in de microbiologie wordt gebruikt voor het aankleuren van preparaten. Methyleenblauw is een redoxindicator en een goede waterstof-acceptor.

Methyleenblauw werd voor het eerst bereid in 1876 door de Duitse scheikundige Heinrich Caro.

Een eigenschap van methyleenblauw is dat een dode cel wel wordt gekleurd en een levende niet. Het wordt heel goed opgenomen door kleistoffen en organische stoffen.

Methyleenblauw kan ook ingezet worden om schimmels en parasitaire protozoa (zoals witte stip in aquaria) te doden, vaak in combinatie met malachietgroen en formaldehyde (formaline).

Methyleenblauw was de eerste scheikundige verbinding die ingezet werd als geneesmiddel. Het werd gebruikt tegen malaria. Het was echter niet geliefd bij de soldaten wegens de verkleuring van de urine en van het oogwit.

In de chirurgie wordt methyleenblauw gebruikt om eventuele naadlekkages en fistels op te sporen na ingrepen aan of aandoeningen van het maag-darmkanaal, zoals een gastric bypass of gastric sleeve maar ook bij operaties aan de twaalfvingerige darm of bij ernstige alvleesklierontsteking met fistelvorming. Hiervoor moet de patiënt een kleine hoeveelheid methyleenblauw drinken of krijgt dit toegediend via een maagsonde. Bij lekkage van het maag-darmkanaal is de blauwe kleurstof in een (wond)drain te zien. Verder wordt het in de darm opgenomen en via de nieren weer uitgescheiden, waardoor de urine groen tot blauw kleurt.

Een recent en nog experimenteel medisch gebruik van methyleenblauw is de behandeling van ernstige bloeddrukdaling bij sepsis (bloedvergiftiging). Deze bloeddrukdaling wordt veroorzaakt door verstoring van de stikstofmonoxidehuishouding in de gladde spiercellen en endotheelcellen van de vaatwand, waar het stikstofmonoxide (NO) verantwoordelijk is voor ontspanning van de vaatwand. Deze ontspanning leidt tot bloeddrukdaling. Verstoring van de stikstofmonoxidehuishouding komt tot stand onder invloed van diverse stress-enzymen. De werking van methyleenblauw is gebaseerd op antagonistische werking op stikstofmonoxidereceptoren, remming van de werking van het enzym guanylaatcyclase (een enzym dat de omzetting van guanosinetrifosfaat tot cyclisch guanosinemonofosfaat, een belangrijke secundaire boodschapper in metabolische processen in de cel, katalyseert) en het direct wegvangen van stikstofmonoxide. Omdat het de vaatspanning-regulering van het gehele vaatstelsel beïnvloedt kan dit resulteren in verminderde doorbloeding van de lever en met name de nieren. Aanvullende therapie om schade aan deze vitale organen te voorkomen wordt dan ook toegepast.


</doc>
<doc id="391107" url="https://nl.wikipedia.org/wiki?curid=391107" title="Tegmen">
Tegmen

Het tegmen (meervoud tegmina) is de voorvleugel van een insect. De voorvleugels zijn vaak verdikt om de achtervleugels te beschermen, ze worden dan wel dekschilden of elytra genoemd. 


</doc>
